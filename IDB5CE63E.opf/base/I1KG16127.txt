༄༅། །ཞེ་ཆེན་གཞི་རིམ་སློབ་གྲྭའི་ཆོས་སྤྱོད་ཀྱི་
བཞུགས་སོ།། །

།ཞེ་ཆེན་གཞི་རིམ་སློབ་གྲྭའི་ཆོས་སྤྱོད་ཀྱི་རིམ་པ་ཐར་ལམ་རབ་གསལ་ཞེས་བྱ་བ་བཞུགས་སོ།། །།
A Collection of the Essential Daily Prayers in use aShechen Preliminary School of Shechen Tradition of the NyingmpMonastry of
Tibetan buddhism aShechen Tennyi DargyelinMonastery in NepalReproduced from degital inpuprepared aShechen Publications in New Delhi

EA122nd FloorInder PuriNew Delhi110 012 (India) Tel91 11 2583 4230 Fax91 11 2583 4238

༄༅། །ཞེ་ཆེན་གཞི་རིམ་སློབ་གྲྭའི་ཆོས་སྤྱོད་ཀྱི་དཀར་ཆག །སྐྱབས་སེམས་ཚད་མེད་བཞི་སྒོམ་པའི་རིམ་
པ་ལ་སོགས་པ་ལ་ལྡེབ། ༢༧ 1-53 ངག་བྱིན་གྱིས་བརླབས་པ་ལ་ལྡེབ། ༡ 55-56 བླ་བརྒྱུད་གསོལ་འདེབས་
བསྡུས་པ་ལ་ལྡེབ། ༦ 57-67 འཕགས་པ་བཀྲ་ཤིས་བརྒྱད་པ་ལ་ལྡེབ། ༢ 69-72 བླ་མ་རྒྱང་འབོད་ལ་ལྡེབ། 
༢ 73-75 དཔལ་ཡེ་ཤེས་ཡོན་ཏན་བཟང་པོ་ཞེས་བྱ་བའི་བསྟོད་པ་ལ་ལྡེབ། ༢ 77-79་རང་རིག་འཇམ་དཔལ་
དཔའ་བོ་ལ་ལྡེབ། ༤ 81-88 འཇམ་དཔལ་བསྟོད་གསོལ་ཤེས་རབ་རབ་འཕེལ་ལ་ལྡེབ། ༥ 89-97 སྔོན་

འགྲོའི་ངག་འདོན་ཐར་ལམ་རབ་གསལ་ལ་ལྡེབ། ༥ 99-114 དཀོན་མཆོག་གསུམ་ལ་ཕྱག་འཚལ་བ་ལ་ལྡེབ། ༢
151-117 མཛད་པ་བཅུ་གཉིས་ལས་བརྩམས་པའི་བསྟོད་པ་ལ་ལྡེབ། ༣ 119-124 སྡོམ་པ་གསུམ་གྱི་བརྒྱུད་པའི་ཁྱད་
པར་སོགས་ཡུལ་ལ་ལྡེབ། ༣ 125-129 ཐམས་ཅད་མཁྱེན་པ་ལ་ཕྱག་འཚལ་བ་ལ་ལྡེབ། ༦ 131-141 སྐྱེས་
ཕྲེང་གསོལ་འདེབས་བསྡུས་པ་འདོད་འབྱུང་ནོར་བུའི་ཕྲེང་བ་ལ་ལྡེབ། ༤ 143-150 གཏེར་ཆེན་ཆོས་ཀྱི་རྒྱལ་པོའི་རྣམ་
མཐར་གསོལ་འདེབས་ལ་ལྡེབ། ༥ 151-160 རྫོགས་ཆེན་པདྨ་རིག་འཛིན་གྱི་འཁྲུངས་བས་གསོལ་འདེབས་ལ་ལྡེབ། ༦

༄༅།   །161-172 བླ་མ་དྲག་པོའི་ལས་བྱང་རྒྱུན་ཁྱེར་ལ་ལྡེབ། ་༤ 173-179 ཟབ་ལམ་བླ་མའི་
རྣལ་འབྱོར་བྱིན་རླབས་ཆར་འབེབས་ལ་ལྡེབ། ༣ 181-185 གསོལ་འདེབས་ལེའུ་བདུན་མ་ལས། སྤོས་བྲལ་ཆོས་ཀྱི་
དབྱིངས་ཀྱི་ལ་ལྡེབ། ༣ 187-191 སངས་རྒྱས་བསྟན་པ་རྨད་བྱུང་ལ་ལྡེབ། ༦ 193-204 འདི་ནས་ཉི་མ་ལྷོ་ནུབ་
ལ་ལྡེབ། ༥ 205-214 སྤྲོས་བྲལ་བདེ་ཆེན་རྒྱལ་བ་ལ་ལྡེབ། ༥ 215-223 ལྷོ་ནུབ་རྔ་ཡབ་གླིང་ཕྲན་ལ་ལྡེབ།
༤ 225-232 ནུབ་ཕྱོགས་བདེ་བ་ཅན་གྱི་ལ་ལྡེབ། ༢ 233-236 གསོལ་འདེབས་བསམ་པ་ལྷུན་གྲུབ་ལ་ལྡེབ།

༤ 237-244 བླ་སྒྲུབ་ཚིག་བདུན་གསོལ་འདེབས་ལ་ལྡེབ། ༡ 245 གསོལ་འདེབས་བར་ཆད་ལམ་སེལ་ལ་ལྡེབ།
༦ 247-258 གསོལ་འདེབས་དུས་གསུམ་སངས་རྒྱས་ལ་ལྡེབ། ༡ 259 གསོལ་འདེབས་བསམ་པ་མྱུར་འགྲུབ་
ལ་སོགས་པ་ལ་ལྡེབ། ༣ 261-266 ཀློང་ཆེན་སྙིང་ཐིག་ལས། བླ་མ་དྲག་པོ་རྟ་ཁྱུང་འབར་བའི་གསོལ་འདེབས་ལ་
ལྡེབ་༡ 267-268 བླ་མ་དྲག་པོ་རྟ་ཁྱུང་འབར་བའི་ལས་བྱང་བྱིན་རླབས་གཟི་འབར་ལ་ལྡེབ། ༧ 269-287 རྩ་
གསུམ་ཆོས་སྐྱོང་དང་བཅས་པ་རྣམས་ལ་གཏོར་མ་བསྔོ་བ་ཕྲིན་ལས་མྱུར་མགྱོགས་ལ་ལྡེབ། ༣ 289-294སྐད་ཅིག་དྲན་

༄༅།  །རྫོགས་ལ་ལྡེབ། ༢ 295-298 སྔགས་འཆང་གྲུབ་ཐོབ་རྣམས་ལ་གསོལ་འདེབས་ཀྱི་ཚིགས་
སུ་བཅད་པ་ལ་ལྡེབ། ༣ 299-304 རྗེ་བླ་མ་གོང་མ་རིམ་དུ་བྱོན་པའི་ཚོགས་དང་ད་ལྟ་ཞལ་བཞུགས་རྣམས་ཀྱི་གསོལ་
འདེབས་བྱིན་རླབས་མྱུར་འཇུག་ལ་ལྡེབ། ༣ 305-309 ཚེ་གཟུངས་ལ་ལྡེབ། ༡ 311-212 རྗེ་བཙུན་སྒྲོལ་མའི་
བསྟོད་པ་ལ་ལྡེབ། ༧ 313-326 དགོངས་གཏེར་སྒྲོལ་མའི་བརྒྱུད་འདེབས་ཨུཏྤ་ལའི་ཕྲེང་བ་ལ་ལྡེབ། ༡ 327-328
དགོངས་གཏེར་སྒྲོལ་མའི་ཟབ་ཏིག་ལས། མཎྜལ་ཆོ་ག་ཚོགས་གཉིས་སྙིང་པོ་ལ་ལྡེབ། ༡༦ 329-359 བྱང་ཆུབ་

སེམས་དཔའི་ལྟུང་བཤགས་པ་ལ་ལྡེབ། ༥ 361-369 བརྗོད་མེད་དོན་གྱི་བཤགས་པ་ལ་ལྡེབ། ༤ 371-377
རྩ་ལྟུང་བཅུ་བཞི་པ་ལ་ལྡེབ། ༣ 379-383 ཉེར་མཁོ་སྲུང་ཟློག་གི་རིམ་པ་ལ་ལྡེབ། ༢་385-387 འཕགས་པ་
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ལ་ལྡེབ། ༦ 389-400 བདེ་གཤེགས་གཙུག་ཏོར་ལྟར་མི་ལ་ལྡེབ། ༡་401-
402 གཙུག་ཏོར་གདུགས་དཀར་མོའི་རྒྱུན་ཁྱེར་ལ་ལྡེབ། ༥ 403-412 སེང་གདོང་མའི་ཐལ་རྡེབ་རྒྱུན་ཁྱེར་ལ་ལྡེབ།
༡ 413-414 མི་ཁ་དགྲ་ཟློག་མདོར་བསྡུས་ལ་ལྡེབ། ༡ 415-416 འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་

༄༅། །པོ་ལ་ལྡེབ། ༡༡ 417-438 འཕགས་པ་བྱམས་པའི་སྨོན་ལམ་གྱི་རྒྱལ་པོ་ལ་ལྡེབ། ་༥
439-448 རྫོགས་པ་ཆེན་པོ་ཀུན་ཏུ་བཟང་པོའི་སྨོན་ལམ་ལ་ལྡེབ། ༧ 449-461 སྨོན་ལམ་མ་ཧཱ་གུ་རུའི་བྱིན་རླབས་ལ་
ལྡེབ༑ ༣ 463-468 སྔ་འགྱུར་བསྟན་པ་རྒྱས་པའི་སྨོན་ལམ་ལ་ལྡེབ། ༦ 469-480 མཁས་གྲུབ་རཱག་ཨ་སྱས་
མཛད་པའི་རྣམ་དག་བདེ་ཆེན་ཞིང་གི་སྨོན་ལམ་ལ་ལྡེབ། ༢ 481-515 རྒྱལ་བ་དགོངས་བརྒྱུད་ལ་ལྡེབ། ༢ 517-
520 གཏེར་བདག་གླིང་པའི་འཁྲུངས་རབས་དང་སྐྱེས་རབས་གསོལ་འདེབས་སྨོན་ལམ་ལ་ལྡེབ། ༤ 521-527

ལས་དང་གློ་བུར་ལ་ལྡེབ། ༢ 529-531 ཕྱོགས་བཅུ་དུས་བཞི་ལ་ལྡེབ། ༣ 533-537 རྣམ་མཁྱེན་གྲོང་འཇུག་ལ་
ལྡེབ་༣ 539-544 སྨོན་ལམ་རྡོ་རྗེའི་རྒྱ་མདུདལ་ལྡེབ། ༢ 545-548 མཆོག་གསུམ་བདེན་སྟོབས་ལ་ལྡེབ།
༡ 549 བདེན་གསོལ་སྨོན་ཚིག་ལ་ལྡེབ། ༢ 551-554 སྐྱབས་མགོན་༧རྒྱལ་བའི་དབང་པོའི་ཞབས་བརྟན་ལ་ལྡེབ།
༥ 555-563 རྒྱལ་མཆོག་ཐམས་ཅད་མཁྱེན་པ་ཆེན་པོ་སྐུ་ཕྲེང་བཅུ་བཞི་པར་ཞབས་བརྟན་དུ་གསལ་བ་འཆི་མེད་བདུད་རྩིའི་
དབྱངས་སྙན་ཞེས་བྱ་བ་ལ་ལྡེབ། ༤ 565-571 སྐྱབས་མགོན་༧རྒྱལ་བའི་དབང་པོའི་ཞབས་བརྟན་ལ་ལྡེབ།

༄༅།   །573 རབ་འབྱམས་སྤྲུལ་པའི་སྐུའི་ཡུན་འཚོའི་བདེན་ཚིག་འཆི་མེད་ཡེ་ཤེས་གྲུབ་པའི་དབྱངས་ལ་
ལྡེབ༑ ༣ 575-579 རབ་འབྱམས་རིན་པོ་ཆེའི་ཞབས་བརྟན་ལ་ལྡེབ། ༡ 581-582 དིལ་མཁྱེན་མཆོག་སྤྲུལ་
རིན་པོ་ཆེའི་ཞབས་བརྟན་ལ་ལྡེབ། ༡ 583584 གྲུབ་དབང་པད་ནོར་རིན་པོ་ཆེའི་མྱུར་བྱོན་གསོལ་འདེབས་ལ་ལྡེབ། ༡༠
585 ༧སྐྱབས་རྗེ་བདེ་བར་གཤེགས་པ་འཁྲུལ་ཞིག་རྡོ་རྗེ་འཆང་གི་མྱུར་བྱོན་གསོལ་འདེབས་ལ་ལྡེབ། ༦ 587-597 བླ་
མ་སྐུ་ཁམས་བཟང་ལ་སོགས་ལ་ལྡེབ། ༤ 599-605 བཀྲ་ཤིས་པའི་ཚིགས་སུ་བཅད་པ་རྣམས་ཀྱིས་བདེ་ལེགས་སུ་བྱ་བ་

ལ་ལྡེབ།  ༥ 607-616  བཅས་བཞུགས་སོ།། །།

༄༅།  །ཞེ་ཆེན་གཞི་རིམ་སློབ་གྲྭའི་ཆོས་སྤྱོད་ཀྱི་རིམ་པ་ཐར་ལམ་རབ་གསལ་
ཞེས་བྱ་བ་བཞུགས་སོ། །

༄༅། །ན་མཿཤྲཱི་གུ་རུ་ཝེ་སརྦ་བུདྡྷ་བོ་དྷི་ས་ཏཱ་བྷེ རབ་འབྱམས་རྒྱལ་བའི་མཁྱེན་བརྩེ་
ནུས་གཟུགས་ཀུན། ་།གཅིག་བསྡུ་རིགས་ཀུན་ཁྱབ་བདག་པདྨ་འབྱུང་། །དབྱེར་མེད་ཆོད་ཀྱི་རྒྱལ་པོ་གཏེར་བདག་
གླིང་། །བྱང་ཆུབ་བར་དུ་གཙུག་གི་རྒྱན་དུ་མཆོད། །བདེན་གཉིས་རྩ་བརྟན་ཚོགས་གཉིས་སྡོང་པོ་རྒྱས། །དོན་གཉིས་

༄༅། །འདབ་སྟོང་ཕན་བདེའི་འབྲས་བུ་ཅན། །དགེ་བའི་ལྗོན་ཤིང་སྟོན་མཆོག་ཟས་གཙང་སྲས། །ཆོས་
དང་དགེ་འདུན་བཅས་ལ་ཕྱག་གྱིའོ། །ཀུན་མཁྱེན་རྒྱལ་བའི་གཤེགས་ཤུལ་བསྙེག་བྱའི་ཕྱིར། །དང་པོའི་ལས་ཅན་སྐལ་བར་
ལྡན་པ་དག །དང་པོ་ཉིད་ནས་ཆོས་སྤྱོད་སྒྲུབ་པ་ལ། །བརྩོན་གང་རྣམ་ཀུན་དོན་ཡོད་ཁོ་ན་ཡི། །དེ་ཕྱིར་ཚོགས་མཆོག་

མང་འདུའི་ཁྱམས་ཆེན་པོར། །ཐེག་མཆོག་ཟབ་མོའི་སྒོ་བརྒྱ་རབ་ཕྱེ་ནས། །ཐར་འདོད་ཐར་པའི་གོ་སར་འདྲེན་བཟོད་པའི། །ཆོས་སྤྱོད་ཐར་ལམ་ཤིང་རྟ་རབ་གསལ་བྱ།
འདིར་གང་དག་རྣམ་པ་ཐམས་ཅད་མཁྱེན་པའི་གོ་འཕང་དོན་དུ་གཉེར་བའི་སྐལ་བ་དང་ལྡན་པ་དགེ་བའི་རྩ་བ་ཆད་པ་མེད་པར་ཚོགས་གཉིས་ཀྱི་རྒྱ་མཚོར་འདྲེན་པར་མོས་པ་རྣམས་ཀྱིས་
ནི༑ ལམ་བྱ་སླ་ལ་དོན་ཆེན་པོ་དང་ལྡན་པ་ཆོས་སྤྱོད་བཅུའི་སྒྲུབ་པ་ལ་ཉིན་མཚན་ཀུན་ཏུ་ཅི་ནུས་ཀྱིས་བརྩོན་པར་བྱ་བ་ཡིན་པས། རེ་ཞིག་དང་པོར་དེའི་རིམ་པ་བསྟན་པར་བྱ་སྟེ།
གང་ཞེ་ན། ཐོག་མ་ཁོ་ནར་རྙེད་དཀའི་རྟེན་དལ་འབྱོར་གྱི་ཕན་ཡོན་དང་། འཇིག་སླ་བའི་ཚུལ་ཡང་ཡང་བསམ་ཞིང་། ལས་འབྲས་བསླུ་བ་མེད་པར་ཡིད་ཆེས་བསྐྱེད་དེ། ། སྡིག་
སྤོང་དགེ་སྒྲུབ་ཀྱི་ལག་ལེན་ལ་མཁས་པས་རང་གིས་ཇི་ལྟར་བླངས་པའི་བསླབ་པ་ནན་ཏན་སྙིང་པོརབྱེད་པ་ཉིད་གཞིར་བྱས་ཏེ། རྒྱལ་བས་སངས་རྒྱས་ཆོས་དང་དགེ་འདུན་དང་།

༄༅།   །གཏོང་དང་ཚུལ་ཁྲིམས་ལྷ་རྗེས་དྲན་པ་དྲུག །ཅེས་གསུངས་པ་ལྟར་རྗེས་སུ་དྲན་པ་དྲུག་དང་ལྡན་པས་དད་པ་བསྐྱེད་པ་དང་དེའི་གྲོགས་དགེ་
བའི་བྱ་བ་གང་ལའང་ཕྱི་ཤོལ་མེང་པར་འཇུག་པ་དང་། ཞུགས་ནས་སྐྱོ་དུབ་མེད་པར་མཐར་སྐྱེལ་ཞིང་། །ངོམ་མཚད་མེད་པར་སློབ་པའི་བརྩོན་འགྲུས་དང་། ཚེ་འདི་དང་འཁོར་
བལ་ཡིད་ངེས་པར་འབྱུང་བ་དང་། ཐར་ལམ་གྱི་ངོ་བོ་དང་ཕན་ཡོན་ཡིད་ལ་བྱེད་པ་དང་། འཁོར་བ་སྡུག་བསྔལ་གྱི་རང་བཞིན་ལས་མ་འདས་པས་འཁོར་བའི་སེམས་ཅན་ལ་བྱམས་
སྙིང་རྗེ་བྱང་ཆུབ་ཀྱི་སེམས་དྲག་པོ་བསྐྱེད་པའི་སྒོ་ནས། ཐོ་རེངས་ཀྱི་དུས་ལ་བབ་པ་ན། གཉིད་རྨུགས་དང་ལེ་ལོའི་དབང་དུ་མི་གཏོང་བར་དཀོན་མཆོག་གསུམ་དང་བྱང་ཆུབ་ཀྱི་
སེམས་རྗེས་སུ་དྲན་པ་ལས་ལངས་ཏེ། རྨི་ལམ་དུ་སྡིག་པ་མཐོང་ན་འཕྲལ་དུ་བཤགས་ཤིང་། དགེ་ན་རྗེས་སུ་ཡི་རང་བ་ཙམ་བྱས་ལ། ལུས་གནད་དྲང་པོར་བསྲང་ཞིང་།

ཡིད་རྣལ་དུ་ཕབ་སྟེ། སྐྱབས་འགྲོ་དང་སེམས་བསྐྱེད་སྔོན་དུ་འགྲོ་བས་ཕྱག་མཆོད་ལ་སོགས་པ་བྱ་བའམ། གལ་ཏེ་མན་ངག་ཐོབ་ན་བསམ་གཏན་གྱི་ངང་དུ་ཅི་ནས་མཉམ་པར་
འཇོག་གོ །དེ་ནས་སྔ་དྲོ་ཡན་ལག་བདུན་པ་རྒྱས་པར་བྱས་ཏེ། ཉིན་མཚན་གྱི་བྱ་བ་ཡན་ལག་ཅུང་ཟད་ཉམས་པ་གསོ་ཞིང་མ་ཉམས་ཀྱང་སྤེལ་བར་བྱའི་ཕྱིར་སེམས་བསྐྱེད་བླངསལ།
ཕྱག་དང་མཆོད་པ་བྱ་བའམ། ཡང་ན། གཏོར་མ་གཏོང་བ། མདོ་སྡེ་ཀློག་པ། མཆོད་རྟེན་ལ་བསྐོར་བ་སོགས་མཐུན་མཚམས་ཀྱི་བྱ་བ་ཅི་འགྲུབ་ཅིག་བྱས་ནས། ཁ་ཟས་
ཀྱི་བྱ་བ་ལ་འཇུག་སྟེ། ཕུད་དང་ལྷག་མ་སོགས་ཀྱི་གཏོར་མ་མ་ཆག་པའི་སྒོ་ནས་ལོངས་སྤྱོད་ལ་མདོ་དང་བསྔོ་སྨོན་རྣམ་པར་དག་པ་གདོན་པར་བྱའོ། །དེའི་རྗེ་སུ་ཡན་ལག་བདུན་པ་
སྔོན་དུ་འགྲོ་བས་ཀློག་པའམ། ཆོས་ཉན་པའམ། བསམ་གཏན་སྒོམ་པ་སོགས་དགེ་བའི་ཕྱོགས་གང་རུ་ཞིག་བྱས་ལ། ཉི་མ་ཕྱི་ཕྲེང་ཕྲེད་ལ་བབ་པ་ན། དུབ་པ་བསལ་བའི་

༄༅། །ཕྱིར་མིག་གཉའ་ཤིང་ཙམ་དུ་བལྟ་ཞིང་སེམས་མ་འཁྲུལ་པའི་སྒོ་ནས་ཅུང་ཟད་འཆག་པ་དང་ཆོས་དང་ལྡན་པའི་གཏམ་གྱིས་ཀྱང་དགའ་བར་བྱས་
ནས༑ སཱ་ཙྪ་གདབ་པ་དང་། གསུང་རབ་ཡི་གེར་འདྲི་བ་སོགས་ཐུན་མཚམས་ཀྱི་སྤྱོད་པ་ཇི་ལྟར་རིགས་པ་ལ་བརྩོན་པར་བྱ་ཞིང་། དགོང་གི་དུས་སུ་ཕྱག་འཚལ་བ་སྔོན་དུ་འགྲོ་
བས། འཕགས་པ་རྣམ་པར་དག་པའི་ལུང་དང་རིག་པ་ལ་བརྟེན་ནས་དཔྱོད་ཅིང་དོན་སེམས་པ་ལ་ནན་ཏན་དུ་བྱ་ཞིང་། ། ནམ་གུང་གི་དུས་ལ་བབ་པ་ན། དགེ་བའི་སེམས་ཀྱིས་
ཉལ་བར་བྱའོ། གཞན་ཡང་། ཉིན་བར་གྱི་ཆ་ལ་སྔ་དྲོ་དང་། གུང་དང་། ཕྱི་དྲོ་གསུམ་དང་། མཚན་མོའི་ཆ་ལའོང་སྲོད་དང་། གུང་དང་། ཐོ་རེངས་གསུམ་སྟེ། ཉི་
མཚན་དུས་དྲུག་ཏུ་ཕུང་པོ་གསུམ་པའི་མདོ་འདོན་པ་དང་། སེམས་བསྐྱེད་ཡང་ནས་ཡང་དུ་གསོ་བ་སོགས་བྱའོ། ཁྱད་པར་ཚེས་བརྒྱད་དང་། བཅུ་བཞི་དང་། བཅོ་ལྔ་དང་།

གནམ་སྟོང་རྣམས་ལ་ཆོས་འཆད་པ་པོ་ཡོད་ན་དགེ་བའི་ཤེས་གཉེན་ལ་གུས་པ་དང་ལྡན་པས་མཚན་རིལ་གྱི་ཆོས་ཉན་པའམ། ནམ་ཕྱེད་ལ་ཐུག་གི་བར་དུ་དམ་པའི་ཆོས་ལ་ཉན་བཤད་
བྱའོ༑ དེ་ལྟ་བུ་མ་འབྱོར་ན། སྐུ་གཟུགས་དང་མཆོད་རྟེན་ལ་སོགས་པའི་དྲུང་དུ་ཕྱག་མཆོད་དང་སྨོན་ལམ་རྣམ་པར་དག་པ་མང་དུ་གདོན་པར་བྱ་བའམ། ཡང་ན་ཆོས་སྤྱོད་ཀྱི་
རིམ་པ་གང་ཡང་རུང་བས་དུས་འདའ་བར་བྱའོ། གལ་ཏེ་གསང་སྔགས་རྡོ་རྗེ་ཐེག་པ་ལ་ཞུགས་པ་ཞིག་ཡིན་ན། སྤྱོད་ལམ་རྣམ་པ་བཞིའི་རྣལ་འབྱོར་ལས་མི་འདའ་ནས་སྣང་སྤྱོད་
ཐམས་ཅད་དག་པར་རབ་འབྱམས་སུ་བསྒྱུར་བའི་སྒོ་ནས། ཐུན་བཞིར་གསང་སྔགས་ཕྱི་ནང་གི་བཞུང་ལུགས་ལས་འབྱུང་བ་ལྟར་བཟླས་བརྗོད་དང་། གསང་སྔགས་ཀྱི་དོན་བསྒོམ་
ཞིང་༑ གཙོ་བོར་བླ་ན་མེད་པའི་ལམ་རིམ་པ་གཉིས་ཀྱི་རྣལ་འབྱོར་ལ་ནན་ཏན་དུ་བྱ་བ་དང་། ཁྱད་པར་ཐེག་པ་ཀུན་གྱི་རྩེ་མོ་རྫོགས་པ་ཆེན་པོའི་མན་ངག་ཐོབ་པ་ཞིག་ཡིན་ན། རང་

༄༅། །བཞིན་བབས་ཀྱི་བསམ་གཏན་ལ་མཉམ་པར་འཇོག་ཅིང་། སྔ་དགོང་ལ་སོགས་དུས་གནད་དང་བསྟུན་ཏེ་ཐོད་བརྒལ་བསྒོམ་པའི་རིམ་པ་ལ་
ནན་ཏན་དུ་བྱེད་པ་རྣམས་ནི་ལྷག་པོར་བསྒྲུབ་བྱའོ། །ཡང་གནས་སྐབས་ཇི་ལྟ་བར། ཡོན་བདག་ལ་སོགས་པའི་བསོད་ནམས་སྤེལ་བའི་སླད་དུ། སྐྱབས་སེམས་སྔོན་དུ་བཏང་
སྟེ༑ ཕྱག་མཆོད་བཤགས་པ་རྒྱས་པ་རྣམས་དང་། མདོ་འདོན་པ་ལ་སོགས་པའི་རིམ་པ་རྣམས་བྱ་བའམ། རྣམ་པར་དག་པའི་སྒོ་ནས་མདོ་དང་གཟུངས་ཁ་ཏོན་དུ་བྱ་བའམ།。
ཡང་ན་ཡན་ལག་བདུན་པ་བསྡུས་པ་སྔོན་དུ་འགྲོ་བས།་དོ ན་ཟབ་མོ་ཡིད་ལ་བསམ་ཞིངཚིག་ཇི་ལྟ་བ་བཞིན་རྣམ་པར་དག་པའི་སྒོ་ནས་མདོ་དང་གཟུངས་ཁ་ཏོན་དུ་བྱ་བའམ།
གླེགས་བམ་བཀླག་པ་གང་རུང་བྱ་སྟེ། གང་ལྟར་ཀྱང་མཇུག་ཏུ་སྨོན་ལམ་གདབ་པ་དང་། བཀྲ་ཤིས་ཀྱི་ཚིག་སུ་བཅད་པ་བརྗོད་པས་མཐའ་བརྒྱན་པར་བྱའོ། ༈ དེ་ལྟར་སྤྱོད་

པའི་རིམ་པ་ངེས་པར་བྱས་ནས། ད་ནི་དེ་རྣམས་ཀྱི་སྐབས་གང་དང་གང་དུ་བབ་པ་ན་ཉམས་སུ་བླང་བྱར་གྱུར་པའི་ཆོས་སྤྱོད་ཀྱི་རིམ་པ་གྲགས་ཆེ་བ་འགའཞིང་ཕྱོགས་གཅིག་ཏུ་
བསྡེབ་པར་བྱ་བ་ལས། བློ་ཆོས་ལ་བསྐུལ་བའི་ཆེད་དུ་ཐོག་མ་ཁོ་ནར་འདི་སྐད་ཅེས་བྱ་སྟེ། དལ་འབྱོར་འདི་ནི་ཤིན་ཏུ་རྙེད་པར་དཀའ། །སྐྱེས་བུས་དོན་
སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་འདི་ཡང་དག་འབྱོར་པར་ག་ལ་འགྱུར། །སྲིད་
གསུམ་མི་རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆིར་གར་ལ་ལྟ་དང་མཚུངས། །འགྲོ་བའི་ཚེ་འགྲོ་ནམ་འཁའི་གློག་
འདྲ་སྟེ། །རི་གཟར་འབབ་ཆུ་བཞིན་དུ་མྱུར་མགྱོགས་འགྲོ། །དུསཀྱིས་བསྙེན་ནས་རྒྱལ་པོ་འགྲོ་འགྱུར་ན། །ལོངས་སྤྱོད་

༄༅། །མཛའ་དང་གཉེན་བཤེས་རྗེས་མི་འབྲངས། །སྐྱེས་བུ་དག་ནི་གར་གནས་གར་འགྲོ་ཡང་། །ལས་
ནི་དྲི་མ་བཞིན་དུ་རྗེས་སུ་འབྲང་། །སྲེད་སྲིད་མ་རིག་དབང་གིས་སྐྱེ་བོ་རྣམས། །མི་དང་ལྷ་དང་ངན་སྲོང་རྣམ་གསུམ་པོ། །
འགྲོ་བ་ལྔ་པོ་དག་ཏུ་མི་མཁས་འཁོར། །དཔེར་ན་རྫ་འཁན་འཁོར་ལོ་འཁོར་བ་བཞིན། །སྲིད་གསུམ་རྒ་དང་ནད་ཀྱི་སྡུག་
 བསྔལ་འབར། །འདི་ན་མཆི་མེད་རབ་འབར་མགོན་མེད་དེ། །སྲིད་ལས་བྱུང་ལ་འགྲོ་བ་རྟག་ཏུ་སྨོངས། །བུམ་པར་ཆུད་
པའི་བུང་བ་འཁོར་བ་བཞིན། །ཞེས་པ་རྣམས་ངག་ཏུ་བརྗོད་པའམ་མ་བརྗོད་ཀྱང་རུང་སྟེ་དོན་བསམ་མོ། །དེ་ནས་ཆོས་སྤྱོད་ཐམས་ཅད་ཀྱི་སྔོན་དུ་འགྲོ་བ་སྐྱབས་

སེམས་ཚད་མེད་བཞི་སྒོམ་པའི་རིམ་པ་ནི། །བདག་དང་འགྲོ་བ་འམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་
སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་
ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ལ
ཐམས་ཅད་ཀྱི་མངའ་བདག་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ།
རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། དམ་པའི་ཆོས་རྣམས་ལ་སྐྱབས་སུམཆིའོ།

༄༅། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། ཡི་དམ་དཀྱིལ་འཁོར་གྱི་ལྷ་ཚོགས་རྣམས་
ལ་སྐྱབས་སུ་མཆིའོ། མཁའ་འགྲོ་ཆོས་སྐྱོང་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། ནམ་མཁའི་
གནས་སུ་ནམ་མཁའ་གང་བ་ཡི། །བླ་མ་ཡི་དམ་མཁའ་འགྲོའི་ཚོགས་རྣམས་དང་། །སངས་རྒྱས་ཆོས་དང་འཕགས་པའི་
དགེ་འདུན་ལ། །བདག་དང་འགྲོ་ཀུན་གུས་པས་སྐྱབས་སུ་མཆི། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་

སངས་རྒྱས་འགྲུབ་པར་ཤོག །ཅེས་ལན་གསུམ་བརྗོད། བདག་དང་མཐའ་ཡས་སེམས་ཅན་རྣམས། །ཡེ་ནས་སངས་རྒྱས་ཡིན་
པ་ལ། །ཡིན་པར་ཤེས་པའི་བདག་ཉིད་དུ། །བྱང་ཆུབ་མཆོག་ཏུ་སེམས་བསྐྱེད་དོ། །སེམས་ཅན་ཐམས་ཅད་བདེ་བ་དང་
བདེ་བའི་རྒྱུ་དང་ལྡན་པར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སྡུག་བསྔལ་མེད་པའི་བདེ་
བ་དང་མི་འབྲལ་བར་གྱུར་ཅིག ཉེ་རིང་ཆགས་སྡང་དང་བྲལ་བའི་བཏང་སྙོམས་ཚད་མེད་པ་ལ་གནས་པར་གྱུར་ཅིག ལན་གསུམ་
བརྗོད། ས་གཞི་བྱིན་གྱིས་བརླབ་པ་ནི། དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་

༄༅། །གྱིས་བརླབས་པ་དང་། ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་། ཆོས་ཀྱི་
དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་དེང་འདིར་འཁོར་ཡུག་གི་ས་གཞི་འདི་དག་བདེ་བ་ཅན་གྱི་ཞིང་གི་
བཀོད་པ་ལྟ་བུ་ཕུན་སུམ་ཚོགས་པའི་རྒྱན་ཐམས་ཅད་ཀྱི་རྣམ་པར་བརྒྱན་པས་མཛེས་ཤིང་ཡིད་དུའོང་བ་བསམ་གྱིས་མི་ཁྱབ་པར་
གྱུར༑ མཆོད་པ་བྱིན་གྱི་བརླབ་པ་ནི། ཕུན་སུམ་ཚོགས་པའི་ཞིང་འདི་དག་ཏུ་ལྷ་དང་མིའི་ཡོ་བྱད་དམ་པ་གཟུགས་དང་། སྒྲ་དང་དྲི་དང་།
རོ་དང་། རེག་བྱ་ལ་སོགས་པ་རྣམ་པར་དག་ཅིང་ཡིད་དུ་འོང་བའི་མཆོད་པའི་སྤྲིན་རྒྱ་མཚོ་བསམ་གྱིས་མི་ཁྱབ་པས་ནམ་མཁའི་

ཁམས་ཐམས་ཅད་གང་བར་གྱུར། །དེ་ནས་རྒྱལ་བ་འཁོར་བཅས་བསོད་ནམས་ཀྱི་ཞིང་དུ་སྤྱན་འདྲེན་པ་ནི། འདུན་པ་རྩེ་གཅིག་པས། ཕྱོགས་དུས་ཀུན་
ནས་སྐྱབས་གསུམ་བཀའ་སྡོད་བཅས། །ཉོན་མོངས་འགྲོ་ལ་མཁྱེན་བརྩེས་རབ་དགོངས་ཏེ། །དཔག་མེད་ཞིང་ནས་ཐོགས་
མེད་རྫུ་འཕྲུལ་གྱིས། །འདིར་གཤེགས་མཆོད་སྤྲིན་རྒྱ་མཚོའི་དབུས་བཞུགས་གསོལ། །མ་ལུས་སེམས་ཅན་ཀུན་གྱི་མགོན་
གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །
བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་

༄༅། །ཐུགས་རྗེ་རྣམ་སྦྱངས་ཤིང་། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །ཁྱེད་
བཞེདའགྲོ་དོན་མཛད་དུས་འདི་ལགས་ན། །དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་
སྟོན་མཛད་ཅིང་། །མཐའ་ཡས་སེམས་ཅན་ཚོགས་རྣམས་བསྒྲལ་བའི་ཕྱིར། །ཡོངས་དག་འཁོར་དང་བཅས་ཏེ་གཤེགས་སུ་
གསོལ། །ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲཞིང་། །ཉི་མ་ལས་ལྷག་གཟི་བརྗིད་
ཆེ༑ །དད་པས་སྤྱན་ནི་དྲང་བར་བགྱི། །ཞིང་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་

དང་ཡེ་ཤེས་ཆགས་བྲལ་བ། །ཀུན་ཏུ་མི་བཟད་ནུས་པར་ལྡན། །ཚུར་སྤྱོན་ཚུར་སྤྱོན་ཞི་དག་ལ། །ཐུབ་པ་སྐྱེས་མཆོག་
ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་བརྙན་ནི། །མཆོད་པའི་གནས་འདིར་གཤེགས་སུ་གསོལ། །བཅོམ་
ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་ནས་ཀྱང་། །
ཐུགས་ལ་དགོངས་ཤིང་གནང་བར་མཛོད། དེ་ནས་ཁྲུས་གསོལ་བའི་ཐོག་པར་ཁྲུས་ཁང་བསྐྱེད་ཅིང་སྙན་པ་བསྣན་པ་ནི། ཁྲུས་ཀྱི་ཁང་པ་ཤིན་ཏུ་དྲི་
ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་ལྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་

༄༅། །རེ་བྲེས་པ་དེར། །དེ་བཞིན་གཤེགས་པ་རྣམས་དང་དེ་སྲས་ལ། །རིན་ཆེན་བུམ་པ་མང་པོ་སྤོས་ཀྱི་
ཆུ༑ །ཡིད་འོང་ལེགས་པར་བཀང་བ་གླུ་དང་ནི། །རོལ་མོ་བཅས་པ་དུ་མས་ཁྲུས་བགྱིའོ། །ཁྲུས་གསོལ་བ་ནི། ཇི་ལྟར་
བལྟམས་པ་ཙམ་གྱིས་ནི། ལྷ་རྣམས་ཀྱིས་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་ཀ
བགྱིའོ༑ །འདི་ནི་ཁྲུས་མཆོག་དཔལ་དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིས་ནི། ཅི་
འདོད་དངོས་གྲུབ་སྩོལ་བར་མཛོད། །རྒྱལ་བའི་སྐུ་གསུང་ཐུགས་མཆོག་ལ། །ཉོན་མོངས་སྒྲིབ་པ་མི་མངའ་ཡང་། །

སེམས་ཅན་སྒོ་གསུམ་སྒྲིབ་སྦྱང་ཕྱིར། །གཙང་མའི་ཆབ་ཀྱིས་ཁྲུས་བགྱིའོ། །སྐུ་ཕྱི་བ་ནི། དེ་དག་སྐུ་ལ་མཚུངས་པ་མེད་པའི་
གོས༑ །གཙང་ལ་དྲི་རབ་བསྒོས་པས་སྐུ་ཕྱིའོ། །དེ་ནས་གོས་འབུལ་བ་ནི། དེ་ནས་དེ་ལ་ཁ་དོག་ལེགས་བསྒྱུར་བའི། །ན་
བཟའ་ཤིན་ཏུ་དྲི་ཞིམ་དམ་པ་འབུལ། །གོས་བཟང་སྲབ་ལ་འཇམ་པ་སྣ་ཚོགས་དང་། །རྒྱན་མཆོག་བརྒྱ་ཕྲག་དེ་དང་དེ་དག་
གིས༑ །འཕགས་པ་ཀུན་ཏུ་བཟང་དང་འཇམ་དབྱངས་དང་། །འཇིག་རྟེན་དབང་ཕྱུག་སོགས་ལའང་བརྒྱན་པར་བགྱི། །སྣ་
ཚོགས་དབང་པོའི་གཞུ་ལྟར་རབ་བཀྲ་ཞིང་། །གང་ལ་རེག་ན་བདེ་བའི་རྒྱུར་འགྱུར་བའི། །གོས་བཟང་རིན་ཆེན་བདག་བློ་སྦྱང་

༄༅། །ཕྱིར་འབུལ། །བཟོད་པ་དམ་པ་གོས་ཀྱིས་བརྒྱན་པར་ཤོག །དྲི་མེད་མཚན་ལ་སྒྲིབ་གསལ་མི་
མངའ་ཡང་། །དད་པས་ངུར་སྨྲིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་ལས་གྱུར་པའི་སེམས་ཅན་རྣམས། །
སངས་རྒྱས་བརྟུལ་ཞུགས་མཆོག་ལ་སྤྱོད་པར་ཤོག །བཞུགས་སུ་གསོལ་བ་ནི། །བདག་དང་འགྲོ་ལ་ཐུགས་བརྩེའི་ཕྱིར། །ཉིད་
ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། ། དེ་ནས་ཡན་ལག་
བདུན་གྱི་དང་པོ་ཕྱག་འཚལ་བའི་ཡན་ལག་ནི། ཡིད་འོང་རྫིང་བུའི་ནང་ན་གནས་པ་ཡི། འཆར་ཀའི་པདྨ་ཁ་འབུད་བྱེ་འདྲ་བ། །ལག་

གཉིས་སྤྱི་བོར་ཐལ་སྦྱར་བསྟོད་དབྱངས་བཅས། །ལུས་དཔག་མེད་པར་སྤྲུལ་ནས་གུས་ཕྱག་འཚལ། ། །བླ་མ་མཉམ་མེད་
སངས་རྒྱས་རིན་པོ་ཆེ། །དུས་གསུམ་བདེཤེགས་སྲས་བཅས་ཐམས་ཅདཀྱི། །སྐུ་གསུང་ཐུགས་ཀྱི་རང་བཞིན་བྱིན་བརླབས་
པ༑ །བཀའ་དྲིན་ཆེན་པོའི་ཞབས་ལ་ཕྱག་འཚལ་ལོ། ཀུན་བཟང་རྡོར་སེམས་དགའ་རབ་ཤྲཱིསིང་། །པདྨ་ཀ་ར་རྗེ་འབང་ཉི་
ཤུ་ལྔ། སོ་ཟུར་གནུབས་དང་གཏེར་སྟོན་རྒྱ་མཚོ་སོགས། །བཀའ་གཏེར་བླ་མ་རྣམས་ལ་ཕྱག་འཚལ་ལོ། །ཉན་རང་བྱང་
སེམས་བྱ་སྤྱོད་རྣལ་འབྱོར་རྒྱུད། །རྣལ་འབྱོར་ཆེ་དང་ཨ་ནུ་ཨ་ཏི་སོགས། །ཐེག་པ་རིམ་དགུའི་ཆོས་ཚུལ་རྒྱ་མཚོ་ཡི། །རྩ་

༄༅། །བརྒྱུད་བླ་མ་རྣམས་ལ་ཕྱག་འཚལ་ལོ། །སོ་ཐར་བྱང་སེམས་གསང་སྔགས་སྡོམ་པ་དང་། །
འདུལ་བ་མངོན་པ་མདོ་སྡེ་རིན་པོ་ཆེ། །ལེགས་པར་གསུངས་དང་དེ་ཡི་དགོངས་འབྲེལ་གྱི། །བརྒྱུད་པའི་བླ་མ་རྣམས་ལ་
ཕྱག་འཚལ་ལོ། །སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་
འདུན་རིན་པོ་ཆེ། །སྐྱབས་གནས་དཀོན་མཆོག་གསུམ་ལ་ཕྱག་འཚལ་ལོ། །གང་ཚེ་རྐང་གཉིས་གཙོ་བོ་ཁྱོད་བལྟམས་
ཚེ༑ །ས་ཆེན་འདི་ལ་གོམ་པ་བདུན་བོར་ནས། །ང་ནི་འཇིགས་རྟེན་འདི་ན་མཆོག་ཅེས་གསུང་། །དེ་ཚེ་མཁས་པ་ཁྱོད་ལ་

ཕྱག་འཚལ་ལོ། །རྣམ་དག་སྐུ་ལྔ་མཆོག་ཏུ་བཟུགས་བཟང་བ། །ཡེ་ཤེས་རྒྱ་མཚོ་གསེར་གྱི་ལྷུན་པོ་འདྲ། །གྲགས་པ་
འཇིགས་རྟེན་གསུམ་ན་ལྷ་མེ་བ། །མགོན་པོ་མཆོག་གྱུར་ཁྱོད་ལ་ཕྱག་འཚལ་ལོ། །གང་ཚེ་ཐུབ་ཆེན་ཞིང་པའི་གྲོང་བཞུད་
ཚེ༑ །ཛམྦུའི་དྲི་མས་སྐུ་ལུས་མ་བཏང་ཞིང་། ལྷ་བུ་གཞོན་ནུ་དྲུག་གིས་བཏུད་གྱུར་པ། །དེ་ཚེ་མཆོད་འོས་ཁྱོད་ལ་ཕྱག་
འཚལ་ལོ། །མཚན་མཆོག་ལྡན་པ་དྲི་མེད་ཟླ་བའི་ཞལ། །གསེར་མདོག་འདྲ་བ་ཁྱོད་ལ་ཕྱག་འཚལ་ལོ། །རྡུལ་བྲལ་ཁྱོད་
འདྲ་སྲིད་པ་གསུམ་མ་མཆིས། །མཉམ་མེད་མཁྱེན་ཅན་ཁྱོད་ལ་ཕྱག་འཚལ་ལོ། །མི་མཆོག་འདུལ་བ་ཁ་ལོ་སྒྱུར་མཛད་

༄༅། །ཅིང་༑ །ཀུན་སྦྱོར་འཆིང་བ་གཅོད་མཛད་དེ་བཞིན་གཤེགས། །དབང་པོ་ཞི་ཞིང་ཉེར་ཞི་ཞི་ལ་
མཁས། །མཉན་ཡོད་བཞུགས་པ་དེ་ལ་ཕྱག་འཚལ་ལོ། །མར་མེ་མཛད་སོགས་རྒྱལ་བ་འདས་པ་དང་། །བྱང་ཆུབ་ཆེན་པོ་
ད་ལྟར་བཞུགས་པ་དང་། །བྱམས་པ་ལ་སོགས་སླད་ནས་འབྱོན་པ་ཡི། །དུས་གསུམ་སངས་རྒྱས་རྣམས་ལ་ཕྱག་འཚལ་
ལོ༑ །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་མཚོན་བཞིན་དུ་སོ་སོར་གསལ། །ཐབས་དང་
ཤེས་རབ་མཆོག་ལ་མངའ་བསྙེས་པའི། །རིགས་ལྔ་བདེ་བར་ཤེགས་ལ་ཕྱག་འཚལ་ལོ། །སངས་རྒྱས་རྣམ་གཟིགས་གཙུག་

གཏོར་ཐམས་ཅད་སྐྱོབ། །འཁོར་བ་འཇིགས་དང་གསེར་ཐུབ་འོད་སྲུང་དང་། །ཤཱཀྱ་ཐུབ་པ་གོ་ཏམ་ལྷ་ཡི་ལྷ། །སངས་རྒྱས་
དཔའ་བོ་བདུན་ལ་ཕྱག་འཚལ་ལོ། །མཐུན་པའི་དགེ་ཚོགས་སྨོན་ལམ་རྨད་བྱུང་ཞིང་། །སྤྱད་པ་སྤྱད་ཚེ་ན་ཡང་མཆེད་གྱུར་
ལ༑ །བསྐལ་བཟང་གཅིག་ལ་མཛད་པ་མཐར་ཕྱིན་པའི། །རྫོགས་པའི་སངས་རྒྱས་སྟོང་ལ་ཕྱག་འཚལ་ལོ། །མཚན་
ལེགས་རིན་ཆེན་གསེར་བཟང་མྱ་ངན་མེད། །ཆོས་བསྒྲགས་མངོན་མཁྱེན་སྨན་བླ་ཤཱཀྱ་ཐུབ། །རྒྱ་ཆེན་སྨོན་ལམ་ཡོངས་སུ་
རྫོགས་པ་ཡི། །བདེ་བར་གཤེགས་པ་བརྒྱད་ལ་ཕྱག་འཚལ་ལོ། །མི་རྟོག་རྡོ་རྗེ་ཐབས་ཀྱི་ཡེ་ཤེས་ནི། །དམིགས་མེད་ཤེས་

༄༅། །རབ་ཡུམ་གྱི་ངང་དུ་རྟོགས། །ཐུགས་རྗེའི་བྱེ་བྲག་སྣ་ཚོགས་ཅིར་ཡང་སྟོན། །རྡོ་རྗེ་སེམས་དཔའ་
ཆེ་ལ་ཕྱག་འཚལ་ལོ། །ཀུན་བཟང་རིགས་ལྔ་སེམས་དཔའ་ཡབ་ཡུམ་དང་། །ཐུབ་དྲུག་སྒོ་བ་ཁྲོ་རྒྱལ་ཡབ་ཡུམ་བཅུ། །
གནས་ཡུལ་མ་མོ་དབང་ཕྱུག་སྒོ་སྐྱོང་སོགས། །དམ་པ་རིགས་བརྒྱའི་ཚོགས་ལ་ཕྱག་འཚལ་ལོ། །ཡང་དག་འཇམ་དཔལ་
གཤིན་རྗེ་པདྨ་དབང་། །རྡོ་རྗེ་བཞོན་ནུ་བླ་མེང་ཧེ་རུ་ཀ །ཆེ་མཆོག་རིག་འཛིན་དྲེགས་འདུལ་དྲག་སྔགས་སོགས། །བཀའ་
བརྒྱད་ལྷ་ཚོགས་ཀུན་ལ་ཕྱག་འཚལ་ལོ། །འདུས་པ་བདེ་དགྱེས་སྒྱུ་འཕྲུལ་དྲྭ་བ་དང་། །གདན་བཞི་མཱ་ཡ་ཐོད་པ་གཤིན་རྗེ་

གཤེད༑ །དུས་ཀྱི་འཁོར་ལོ་ལ་སོགས་སྔགས་རྒྱུད་ཀྱི། །ཡེ་ཤེས་ལྷ་ཚོགས་ཀུན་ལ་ཕྱག་འཚལ་ལོ། །གསང་སྔགས་
རིགས་སྔགས་གཟུགས་སྔགས་སྙིང་པོ་དང་། །ཕྱག་རྒྱའི་རིགས་འབྱུང་ལ་སོགས་སྔགས་ཀྱི་ལྷ། །ཞི་ཁྲོ་ལྷ་ཚོགས་རྒྱུད་སྡེ་
བཞི་པོ་ལས། །གང་གསུངས་རྣམས་ལ་གུས་པའི་ཕྱག་འཚལ་ལོ། །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། ། མ་
སྐྱེས་མི་འགག་ནམ་འཁའི་ངོ་བོ་ཉིད། །སོ་སོར་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་
ལོ༑ མདོ་སྡེ་དབྱངས་སྙད་ལུང་བསྟན་ཚིགས་སུ་བཅད། །ཆེས་བརྗོད་གླིང་གཞི་རྟོགས་བརྗོད་དེ་ལྟར་བྱུང་། སྐྱེས་རབས་

༄༅།            །རྒྱས་དང་རྨད་བྱུང་གཏན་ལ་དབབ། གསུང་རབ་ཡན་ལག་བཅུ་གཉིས་ལ་ཕྱག་འཚལ། །འཇམ་
དབྱངས་ཕྱག་ན་རྡོ་རྗེ་སྤྱན་རས་གཟིགས། །ས་ཡི་སྙིང་པོ་སྒྲིབ་པ་རྣམ་པར་གསེལ། །ནམ་མཁའི་སྙིང་པོ་བྱམས་པ་ཀུན་ཏུ་
བཟང་༑ ཉེ་བའི་སྲས་ཆེན་བརྒྱད་ལ་ཕྱག་འཚལ་ལོ། །རླབས་ཆེན་སྤྱོད་པའི་ཚུལ་ནི་རབ་བཟུང་ནས། །བསྡུ་བ་རྣམ་བཞིས་
འགྲོ་དོན་མཛད་གྱུར་པ། །རབ་དགའ་ལ་སོགས་ས་ལ་བཞུགས་པ་ཡི། །བྱང་ཆུབ་སེམས་དཔའ་རྣམས་ལ་ཕྱག་འཚོལ་
ལོ༑ །འགྲོ་བའི་མགོན་པོ་ཤཱཀྱ་སེང་གེ་ཡིས། །སངས་རྒྱས་བསྟན་པ་གང་གི་ཕྱག་ཏུ་བཞག །གསུང་རབ་རི་ཆེན་སྒྲོམ་གྱི་

ཁ་འབྱེད་པའི། །དགྲ་བཅོམ་གནས་བརྟན་རྣམས་ལ་ཕྱག་འཚལ་ལོ། །ཤཱ་རིའི་བུ་དང་མོངྒལ་གྱི་བུ། །ཀུན་དགའ་སྒྲ་
གཅན་འཛིན་དང་མ་འགགས་པ། །གང་པོ་རབ་འབྱོར་འོད་སྲུང་ཉེ་འཁོར་སོགས། །ཉན་ཐོས་གྲངས་ལས་འདས་ལ་ཕྱག་
འཚལ་ལོ། །རྒྱུན་ཞུགས་ཕྱིར་འོང་མི་འོང་ལ་སོགས། །དགྲ་བཅོམ་རིགས་གྱུར་སྐྱེས་བུ་ཟུང་བཞི་དང་། །ཚོགས་ན་སྤྱོད་
དང་བསེ་རུ་ལྟ་བུ་ཡི། །འཕགས་པ་རང་རྒྱལ་རྣམས་ལ་ཕྱག་འཚལ་ལོ། །བཀྲ་ཤིས་འབྱུང་དང་བྱང་ཆུབ་ཆེན་པོ་དང་། །
ཆོས་འཁོར་ཆོ་འཕྲུལ་ཆེན་པོ་ལྷ་ལས་བབས། །དབྱེན་བཟླུམས་སྐུ་ཚེའི་འདུ་བྱེད་བྱིན་གྱིས་བརླབས། །མྱང་འདས་མཆོད་རྟེན་

༄༅། །རྣམས་ལ་ཕྱག་འཚལ་ལོ། །ཧཱུྃ་མཛད་འཇམ་དཔལ་བཤེས་གཉེན་བི་མ་ལ། །པྲ་བྷ་ཧ་སྟི་དྷ་ན་སཾ་
ཀྲི་ཏ། །ནཱ་གཱརྫུ་ན་གུ་ཧྱ་ཙནྡྲ་དང་། ཤཱནྟིང་གནྡྷ་རྣམས་ལ་ཕྱག་འཚལ་ལོ། །ཨིནྡྲ་བྷུ་ཏི་བི་རུ་ས་ར་ཧ། །ལོ་ཧིནག་པོ་པ་
དང་དྲིལ་བུ་པ། །སངས་རྒྱས་གསང་བ་སྒེག་པ་རྡོ་རྗེ་སོགས། །དཔག་ཡས་གྲུབ་ཆེན་རྣམས་ལ་ཕྱག་འཚལ་ལོ། །མགོན་
པོ་ཀླུ་སྒྲུབ་ཨརྱ་དེ་བ་དང་། །ཐོགས་མེད་དབྱིག་གཉེན་ཕྱོགས་གླང་ཆོས་ཀྱི་གྲགས། །ཆོས་སྐྱོང་ཡོན་ཤཱཀ་རྣམ་གཉིས་དཔའ་
བོ་སོགས། །འཛམ་གླིང་རྒྱན་མཆོག་རྣམས་ལ་ཕྱག་འཚལ་ལོ། །འཛམ་བུའི་གླིང་དུ་བསྟན་པའི་སོགས་ཤིང་བཙུགས། །

ཁ་བ་ཅན་དུ་ཆོས་ཀྱི་སྒྲོན་མེ་སྦར། །ངུར་སྨྲིག་འཛིན་པ་ཤཱཀྱའི་སྲས་གཅིག་པུ། །མཁན་ཆེན་ཞི་བ་ཚོལ་ཕྱག་འཚལ་ལོ། །
དུས་གསུམ་རྒྱལ་བ་ཀུན་དངོས་རིགས་བརྒྱའི་བདག །འཕྲིན་ལས་རྣམ་བཞིའི་འཁོར་ལོའི་བསྒྱུར་བ་པོ། །སྣང་སྲིད་དབང་དུ་
སྡུད་པའི་ཐུ་སྟོབས་ཅན། །པདྨ་འབྱུང་གནས་ཞབས་ལ་ཕྱག་འཚལ་ལོ། །བྱང་ཆུབ་སེམས་དཔའ་ཆོས་རྒྱལ་ཚུལ་འཛིན་
ཅིང་༑ །གངས་ཅན་ཁྲོད་འདིར་གདུལ་བྱ་མ་ལུས་པ། །སྣ་ཚོགས་ཐབས་ཀྱི་འདུལ་བར་མཛད་པ་ཡི། །ཁྲི་སྲོང་ལྡེའུ་བཙན་
ཞབས་ལ་ཕྱག་འཚལ་ལོ། །ནམ་སྙིང་སངས་རྒྱས་ཡེ་ཤེས་རྒྱལ་མཆོག་དབྱངས། །མཚོ་རྒྱལ་འབྲོག་མི་དཔལ་ཡེ་དཔལ་

༄༅། །སེང་གེ །བཻ་རོ་ཆོས་རྒྱལ་རྗེ་འབངས་ཉེར་ལྔ་སོགས། །གྲུབ་རྙེས་རིག་འཛིན་རྣམས་ལ་ཕྱག་
འཚལ་ལོ། །རྒྱལ་བའི་བཀའ་དང་བསྟན་བཅོས་ལ་སོགས་པ། །འགྲོ་བའི་དོན་དུ་ཚུལ་བཞིན་བསྒྱུར་དང་སྤེལ། །སངས་
རྒྱས་བསྟན་ལ་བྱ་བ་ཆེར་མཛད་པའི། །ལོ་པན་སྐྱེས་མཆོག་རྣམས་ལ་ཕྱག་འཚལ་ལོ། །རབ་འབྱམས་རྒྱལ་བ་ཀུན་གྱི་བསྟན་
པའི་སྲོག །ངེས་དོན་ལམ་བཟང་གསལ་མཛད་སོ་ཟུར་གནུབས། །ཉང་རལ་ཆོས་དབང་ཀུན་མཁྱེན་ཆོས་རྗེ་སོགས། །
བཀའ་གཏེར་བླ་མ་རྣམས་ལ་ཕྱག་འཚལ་ལོ། །འགྲོ་ལ་ཕན་བདེ་མ་ལུས་འབྱུང་བའི་གཞི། །བདེ་གཤེགས་བསྟན་པ་ཡུན་

རིང་གནས་པ་དང་། །འཛིན་དང་སྤེལ་དང་སྲུང་དང་རྒྱས་མཛད་པའི། །སྐྱེ་བུ་དམ་པ་རྣམས་ལ་ཕྱག་འཚལ་ལོ། །རྡོ་རྗེའི་
རང་བཞིན་གནས་མཆོག་དམ་པ་ནས། །མངོན་ཤེས་རྫུ་འཕྲུལ་མངའ་བའི་ཐུགས་རྗེ་སོགས། །སྒྲུབ་པ་པོ་ལ་མ་ཡི་མུ་བཞིན་
སྐྱོང་༑ །གནས་གསུམ་མཁའ་འགྲོའི་ཚོགས་ལ་ཕྱག་འཚལ་ལོ། །གང་གི་འཕྲུལ་དང་མངོན་པ་མཁྱེན་པའི་དཔལ། །ཉེ་ཚ
བར་དགོངས་ནས་ཐུབ་པའི་བཀའ་བཞིན་དུ། །བསྟན་པ་རིན་ཆེན་བང་མཛོད་ལེགས་སྐྱོང་བའི། །རྡོ་རྗེའི་ཆོས་སྐྱོང་རྣམས་ལ་
ཕྱག་འཚལ་ལོ། །གང་སྔོན་སྦྱིན་པ་རྒྱ་མཚོའི་དགེ་བསགས་པས། །ཚེ་དང་ནོར་དང་མཐུ་ཡི་དཔལ་བརྙེས་ཤིང་། །སྒྲུབ་པ་

༄༅། །པོ་ལ་དབྱིག་གི་ཆར་འབེབས་པའི། །གནོད་སྦྱིན་ནོར་སྐྱོང་རྣམས་ལ་ཕྱག་འཚལ་ལོ། །ཚངས་པ་
བརྒྱ་བྱིན་ལ་སོགས་ཕྱོགས་སྐྱོང་བཅུ། །རྒྱལ་ཆེན་བཞི་སོགས་གཙང་རིས་མགོན་པོ་སྟེ། །བསྟན་པ་བསྲུང་བར་ཞལ་བཞེས་
འཕགས་པའི་ཚོགས། །དཀར་ཕྱོགས་སྐྱོང་བ་རྣམས་ལ་ཕྱག་འཚལ་ལོ།། ༈ ཇི་སྙེད་སུ་དག་ཕྱོགས་བཅུའི་འཇིག་རྟེན་
ན༑ །དུས་གསུམ་གཤེགས་པ་མི་ཡི་སེང་གེ་ཀུན། །བདག་གི་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དངས་
བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་

རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་
རྣམས༑ །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་
བ་དག་གི་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །
རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །ཅེས་པའི་བར་རོ།། ༈ གཉིས་
པ་མཆོད་པའི་ཡན་ལག་ནི། རིན་ཆེན་སེམས་དེ་བཟུང་བར་བྱ་ཕྱིར། །དེ་བཞིན་གཤེགས་པ་རྣམས་དང་དམ་པའི་ཆོས། །དཀོན་

༄༅། །མཆོག་དྲི་མ་མེད་དང་སངས་རྒྱས་སྲས། །ཡོན་ཏན་རྒྱ་མཚོ་རྣམས་ལ་ལེགས་པར་མཆོད། །མེ་
ཏོག་འབྲས་བུ་ཇི་སྙེད་ཡོད་པ་དང་། །སྨན་གྱི་རྣམ་པ་གང་ཞིག་ཡོད་པ་དང་། །འཇིགས་རྟེན་རིན་ཆེན་ཇི་སྙེད་ཡོད་པ་དང་། །
ཆུ་གཙང་ཡིད་དུ་འོང་བ་ཅི་ཡོད་དང་། །རིན་ཆེན་རི་བོ་དང་ནི་དེ་བཞིན་དུ། །ནགས་ཚལ་ས་ཕྱོགས་དབེན་ཞིང་ཉམས་དགའ་
དང་། །ལྗོན་ཤིང་མེ་ཏོག་རྒྱན་སྤྲས་སྦུད་པ་དང་། །ཤིང་གང་འབྲས་བཟང་ཡལ་ག་དུད་པ་དང་། །ལྷ་སོགས་འཇིག་རྟེན་ན་
ཡང་དྲི་དང་ནི། །སྤོས་དང་དཔག་བསམ་ཤིང་དང་རིན་ཆེན་ཤིང་། །མ་རྨོས་འཁྲུངས་པའི་ལོ་ཏོག་རྣམ་པ་དང་། །གཞན་

ཡང་མཆོད་པར་འོད་པའི་རྒྱན་རྣམས་ནི། །མཚོ་དང་རྫིང་བུ་པདྨས་བརྒྱན་པ་དག །ངང་པ་ཤིན་ཏུ་སྐད་སྙན་ཡིད་འོང་ལྡན། །
ནམ་མཁའ་རབ་འབྱམས་ཁམསཀྱི་མཐའ་གཏུགས་པ། ཡོངས་སུ་བཟུང་བ་མེད་པ་དེ་དག་ཀུན། །བློ་ཡིས་བླངས་ནས་ཐུབ་
པ་སྐྱེས་ཀྱི་མཆོག །སྲས་དང་བཅས་པ་རྣམས་ལ་ལེགས་འབུལ་ན། །ཡོན་གནས་དམ་པ་ཐུགས་རྗེ་ཆེ་རྣམས་ཀྱིས། །
བདག་ལ་བརྩེར་དགོངས་བདག་གི་འདི་དག་བཞེས། །བདག་ནི་དོན་སླད་ཉིད་ཀྱི་མཐུས་བཞེས་ཤིག །རྒྱལ་དང་དེ་སྲས་
རྣམས་ལ་བདག་གིས་ནི། །བདག་གི་ལུས་ཀུན་གཏན་དུ་དབུལ་བར་བགྱི། །སེམས་དཔའ་མཆོག་རྣམས་བདག་ནི་ཡོངས་

༄༅། །བཞེས་ཤིག །གུས་པས་ཁྱེད་ཀྱི་འབངས་སུ་མཆི་བར་བགྱི། །བདག་ནི་ཁྱོད་ཀྱིས་ཡོངས་སུ་
བཟུང་བས་ན། །སྲིད་ལ་མི་འཇིགས་སེམས་ཅན་ཕན་པར་བགྱིད། །སྔོན་གྱི་སྡིག་ལས་ཡང་དག་འདའ་བགྱིད་ཅིང་། །སྡིག་
པ་གཞན་ཡང་སླན་ཆད་མི་བགྱིད་དོ། །སྟོང་གསུམ་ཀུན་ཏུ་དྲི་ངད་ལྡང་བ་ཡི། །དྲི་མཆོག་རྣམསཀྱིས་ཐུབ་དབང་རྣམས་ཀྱི་
སྐུ༑ །གསེར་སྦྱངས་གཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི། །ཐུབ་དབང་མཆོད་གནས་
མཆོག་ལ་ཡིད་འོང་བའི། །མེ་ཏོག་མནྡྷ་ར་དང་པདྨ་དང་། །ཨུཏྤལ་ལ་སོགས་དྲི་ཞིམ་ཐམས་ཅད་དང་། །ཕྲེང་བ་སྤེལ་

ལེགས་ཡིད་འོང་རྣམས་ཀྱིས་མཆོད། །སྤྱོད་མཆོག་ཡིད་འཕྲོག་དྲི་ངད་ཁྱབ་པ་ཡི། །བདུག་པའི་སྤྲིན་ཚོགས་རྣམས་ཀྱང་དེ་ལ་
དབུལ༑ །ཞལ་ཟས་བཟའ་བཏུང་སྣ་ཚོགས་བཅས་པ་ཡིས། །ལྷ་བཤོས་རྣམས་ཀྱང་དེ་ལ་དབུལ་བར་བགྱི། །གསེར་གྱི་
པདྨོ་ཚལ་དུ་དངར་བ་ཡི། །རིན་ཆེན་སྒྲོན་མེ་རྣམས་ཀྱང་དབུལ་བར་བགྱི། །ས་བཞི་བསྟར་བ་སྤོས་ཀྱིས་བྱུགས་པ་དེར། །
མེ་ཏོག་ཡིད་འོང་སིལ་མ་དགྲམ་པར་བྱ། །གཞལ་མེད་ཕོ་བྲང་བསྟོད་དབྱངས་ཡིད་འོང་ལྡན། །མུ་ཏིག་རིན་ཆེན་རྒྱན་འཆང་
མཛེས་འབར་བ། །དཔག་ཡས་ནམ་མཁའི་རྒྱན་གྱུར་དེ་དག་ཀྱང་། །ཐུགས་རྗེའི་རང་བཞིན་ཅན་ལ་དབུལ་བར་བགྱི། རིན་

༄༅། །ཆེན་གདུགས་མཛེས་གསེར་གྱི་ཡུ་བ་ཅན། །འཁོར་ཡུག་རྒྱན་གྱི་ནམ་པ་ཡིད་འོང་ལྡན།
དབྱིབས་ལེགས་ལྟ་ན་སྡུག་པ་སྒྲེང་བ་ཡང་། །རྟག་ཏུ་ཐུབ་དབང་རྣམས་ལ་དབུལ་བར་བགྱི། །དེ་ལས་གཞན་ཡང་མཆོད་པའི་
ཚོགས༑ །རོལ་མོ་དབྱངས་སྙན་ཡིད་འོང་ལྡན། །སེམས་ཅན་སྡུག་པསྔལ་སེལ་བྱེད་པའི། །སྤྲིན་རྣམས་སོ་སོར་གནས་
གྱུར་ཅིག །དམ་ཆོས་དཀོན་མཆོག་ཐམས་ཅད་དང་། །མཆོད་རྟེན་རྣམས་དང་སྐུ་གཟུགས་ལ། །རིན་ཆེན་མེ་ཏོག་ལ་
སོགས་འཆར། །རྒྱུན་མི་ཆད་པར་འབབ་པར་ཤོག །ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་ལ་མཆོད་

མཛད་པ། །དེ་བཞིན་བདག་གིས་དེ་བཞིན་གཤེགས། །མགོན་པོ་སྲས་དང་བཅས་རྣམས་མཆོད། །ཡོན་ཏན་རྒྱ་མཚོ་
རྣམས་ལ་བདག །བསྟོད་དབྱངས་ཡན་ལག་རྒྱ་མཚོས་བསྟོད། །བསྟོད་དབྱངས་སྙན་སྤྲིན་དེ་དག་ལ། །ངེས་པར་ཀུན་ཏུ་
འབྱུང་གྱུར་ཅིག །དེ་ནས། མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་གདུགས་མཆོག་དང་། །
མར་མེ་མཆོག་དང་གདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དག་དྲི་
མཆོག་དག །ཕྱེ་མར་ཕུར་མར་རི་རབ་མཉམ་པ་དང་། བཀོད་པ་ཁྱད་པར་འཕགས་པའི་མཆོག་ཀུན་གྱིས། རྒྱལ་བ་དེ་

༄༅། །དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་
ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །ཞེས་པའི་བར་
རོ།། ༈ དེ་ནས་མཎྜལ་འབུལ་བ་ནི། ཨོཾ་བཛྲ་བྷུ་མི་ཨཱ་ཧཱུྃ། གཞི་ཡོངས་སུ་དག་པ་དབང་ཆེན་གསེར་གྱི་ས་གཞི། ཨོཾ་བཛྲ་རེ་ཁེ་
ཨཱ་ཧཱུྃ། ཕྱི་ལྕགས་རི་འཁོར་ཡུག་གི་བསྐོར་བའི་དབུས་སུ་ཧཱུྃ་རིའི་རྒྱལ་པོ་རི་རབ། ཤར་ལུས་འཕགས་པོ། །ལྷོ་ཛམྦུ་
གླིང་། ནུབ་བ་ལང་སྤྱོད། །བྱང་སྒྲ་མི་སྙན། །ལུས་དང་ལུས་འཕགས། རྔ་ཡབ་དང་རྔ་ཡབ་གཞན། །གཡོ་ལྡན་

དང་ལམ་མཆོག་འགྲོ། །སྒྲ་མི་སྙན་དང་སྒྲ་མི་སྙན་གྱི་ཟླ། །རིན་པོ་ཆེའི་རི་བོ། །དཔག་བསམ་གྱི་ཤིང་། འདོད་འཇོའི་
བ༑ །མ་རྨོས་པའི་ལོ་ཏོག །འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་རིན་པོ་ཆེ། བློན་པོ་རིན་པོ་ཆེ།
གླང་པོ་རིན་པོ་ཆེ། རྟ་མཆོག་རིན་པོ་ཆེ། དམག་དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་པ་མ། ཕྲེང་བ་མ། 
གླུ་མ། གར་མ། མེ་ཏོག་མ། བདུག་པ་མ། སྣང་གསལ་མ། དྲི་ཆབ་མ། ཉི་མ། ཟླ་བ། རིན་པོ་ཆེའི་
གདུགས༑ ཕྱོགས་ལས་རྣམས་པར་རྒྱལ་བའི་རྒྱལ་མཚན། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་

༄༅། །འདི་ཉིད་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་ཡི་དང་དཀྱིལ་འཁོར་གྱི་
ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་རྣམས་ལ་དབུལ་བར་བགྱིའོ། ཐུགས་རྗེ་འགྲོ་བའི་དོན་
དུ་བཞེས་སུ་གསོལ། བཞེས་ནས་བྱིན་གྱི་རླབ་ཏུ་གསོལ། ས་བཞི་སྤོས་ཀྱི་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་
ཉི་ཟླས་བརྒྱན་པ་འདི། སངས་རྒྱས་ཞིང་དུ་དམིགས་ཏེ་ཕུལ་བ་ཡིས། འགྲོ་ཀུན་རྣམ་དག་ཞིང་ལ་སྤྱོད་པར་ཤོག ཨི་དཾ་
རཏྣ་མཎྜ་ལ་ཀཾ་ནིརྱ་ཏ་ཡཱ་མི། །གསུམ་པ་སྡིག་པ་བཤགས་པའི་ཡན་ལག་ནི། །བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་

བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་
བས་ཚེ་འཁོར་བ་ཐོག་མ་མ་མཆིས་པ་ནས་ད་ལྟ་ལ་ཐུག་གི་བར་དུ་ཉོན་མོངས་པ་འདོད་ཆགས་དང་། ཞེ་སྡང་དང་། གཏི་མུག་
གི་དབང་གིས་ལུས་ངག་ཡིད་གསུམ་གྱི་སྒོ་ནས་སྡིག་པ་མི་དགེ་བ་བཅུ་བགྱིས་པ་དང་། མཚམས་མ་མཆིས་པ་ལྔ་བགྱིས་པ་
དང་༑ དེ་དང་ཉེ་བ་ལྔ་བགྱིས་པ་དང་། སོ་སོ་ཐར་པའི་སྡོམ་པ་དང་འགལ་བ་དང་། བྱང་ཆུབ་སེམས་དཔའི་བསླབ་པ་དང་
འགལ་བ་དང་། གསང་སྔགས་ཀྱི་དམ་ཚིག་དང་འགལ་བ་དང་། ཕ་དང་མ་ལ་མ་གུས་པ་དང༌། མཁན་པོ་དང་སློབ་དཔོན་

༄༅། །ལ་མ་གུས་པ་དང་། གྲོགས་ཚངས་པ་མཚུངས་པར་སྤྱོད་པ་རྣམས་ལ་མ་གུས་པ་དང་། དཀོན་
མཆོག་གསུམ་ལ་གནོད་པའི་ལས་བགྱིས་པ་དང་། དམ་པའི་ཆོས་སྤངས་པ་དང་། འཕགས་པའི་དགེ་འདུན་ལ་སྐུར་པ་བཏབ་པ་
དང་༑ སེམས་ཅན་ལ་གནོད་པའི་ལས་བགྱིས་པ་ལ་སོགས་པ། སྡིག་པ་མི་དགེ་བའི་ཚོགས་བདག་གིས་བགྱིས་པ་དང་།
བགྱིད་དུ་སྩལ་བ་དང་། གཞན་གྱིས་བགྱིས་པ་ལ་རྗེས་སུ་ཡི་རང་བ་ལ་སོགས་པ་མདོར་ན་མཐོ་རིས་དང་ཐར་པའི་གེགས་སུ་གྱུར་
ཅིང་༑ འཁོར་བ་དང་ངན་སོང་གི་རྒྱུར་གྱུར་པའི་ཉེས་ལྟུང་གི་ཚོགས་ཅི་མཆིས་པ་ཐམས་ཅད། བླ་མ་རྡོ་རྗེ་འཛིན་པ་ཆེན་པོ་ལ་

སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་སྔར་མཐོལ་ལོ་བཤགས་སོ།
མི་འཆབ་བོ། མི་སྦེད་དོ། ཕྱིན་ཆད་སྡོམ་པར་བགྱིད་ལགས་སོ། མཐོལ་ཞིང་བཤགས་ན་བདག་བདེ་བ་ལ་རེག་པར་
གནས་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། འདོད་ཆགས་ཞེ་སྡང་གཏི་མུག་དབང་གིས་ནི། །ལུས་
དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གི་སོ་སོར་
བཤགས༑ །བཞི་པ་དགེ་ལ་རྗེས་སུ་ཡིད་རང་བ་ལ་སོགས་པ་ཡན་ལག་ཕྱི་མ་བཞི་ནི། ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་

༄༅། །རྒྱལ་རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་
ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་
ཆག་བརྙེས། །མགོན་པོ་དེ་དག་བདག་གི་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་
གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པ་ཡང་། །བདག་
གིས་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། རྗེས་སུ་ཡི་རང་བསྐུལ་ཞིང་

གསོལ་བ་ཡི། །དགེ་བ་ཅུང་ཟད་བདག་གི་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། ༈ དེ་ནས་བྱང་ཆུབ་
སེམས་བསྐྱེས་པའི་ཆོ་ག་ནི། །སྦྱོར་བ་ཡན་ལག་བདུན་པ་རྒྱས་བསྡུས་གང་རུང་སྔོན་དུ་སོང་བའི་རྗེས་སུ་དངོས་གཞི་ནི། ཕྱོགས་བཅུ་ན་བཞུགས་པའི་སངས་
རྒྱས་བཅོམ་ལྡན་འདས་ཐམས་ཅད་དང་། །ས་བཅུ་ལ་གནས་པའི་བྱང་ཆུབ་སེམས་དཔའ་ཆེན་པོ་རྣམས་དང་། བླ་མ་རྡོ་རྗེ་
འཛིན་པ་ཆེན་པོ་རྣམས་བདག་ལ་དགོངས་སུ་གསོལ། །ཞེས་དང་། བྱང་ཆུབ་སྙིང་པོ་མཆིས་ཀྱི་བར། །སངས་རྒྱས་རྣམས་
ལ་སྐྱབས་སུ་མཆི། །ཆོས་དང་བྱང་ཆུབ་སེམས་དཔའ་ཡི། །ཚོགས་ལའང་དེ་བཞིན་སྐྱབས་སུ་འཆི། །ཞེས་ལན་གསུམ་གྱིས་

༄༅། །སྐྱབས་སུ་འགྲོ་བ་སྔོན་དུ་བཏང་ནས། ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་
དང་༑ །བྱང་ཆུབ་སེམས་དཔའི་སླབ་པ་ལ། །དེ་དག་རིམ་བཞིན་གནས་པ་ལྟར། །དེ་བཞིན་འགྲོ་ལ་ཕན་དོན་དུ། །བྱང་
ཆུབ་སེམས་ནི་བསྐྱེད་བགྱི་ཞིང་། །དེ་བཞིན་དུནི་བསླབ་པ་ལའང་། །རིམ་པ་བཞིན་དུ་བསླབ་པར་བགྱི། །ཞེས་ལན་གསུམ་གྱིས་
སེམས་བསྐྱེད་བླངས་ལ། མཇུག་ཏུ་དགའ་བ་བསྒོམས་པ་ནི། དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་
རིང་སངས་རྒྱས་རིགས་སུ་སྐྱེས། །སངས་རྒྱས་རིགས་སུ་ད་གྱུར་ཏོ། །དནི་བདག་གི་ཅི་ནས་ཀྱང་། །རིགས་དང་མཐུན་

པའི་ལས་བརྩམས་ཏེ། །སྐྱོན་མེད་བཙུན་པའི་ལས་བརྩམས་ཏེ། །རྙོག་པར་མི་འགྱུར་དེ་ལྟར་བྱ། །ལོང་བས་ཕྱག་བདར་
ཕུང་པོར་ལས། །ཇི་ལྟར་རིན་ཆེན་བརྙེས་པ་ལྟར། །དེ་བཞིན་ཇི་བཞིན་ལྟར་སྟེས་ན། །བྱང་ཆུབ་སེམས་ནི་བདག་ལ་
སྐྱེས༑ །ཞེས་དང་། བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་ཤེགས་ཉིད་དང་ནི། །བར་དུ་བདེ་ལ་
མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་གྱིས། །བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་
རྣམས་སྐྱེ་གྱུར་ཅིག །སྐྱེ་བ་ཉམས་པ་མེད་པ་དང་། །གོང་ནས་གོང་དུ་འཕེལ་བར་ཤོག །བྱང་ཆུབ་སེམས་དང་མི་འབྲལ་

༄༅། །ཞིང་༑ །བྱང་ཆུབ་སྤྱོད་ལ་གཞོལ་བ་དང་། །སངས་རྒྱས་རྣམས་ཀྱིསཡོངས་བཟུང་ཞིང་།
བདུད་ཀྱི་ལས་རྣམས་སྤོང་བར་ཤོག །བྱང་ཆུབ་སེམས་དཔའ་རྣམས་ཀྱི་ནི། །འགྲོ་དོན་ཐུགས་ལ་དགོང་འགྲུབ་ཤོག
མགོན་པོ་ཡིས་ནི་གང་དགོངས་པ། །སེམས་ཅན་རྣམས་ལའང་དེ་འབྱོར་ཤོག །སེམས་ཅན་ཐམས་ཅད་བདེ་དང་ལྡན་གྱུར་ཅིག
ངན་འགྲོ་ཐམས་ཅད་རྟག་ཏུ་སྟོངས་པར་ཤོག །བྱང་ཆུབ་སེམས་དཔའ་གང་དག་སར་བཞུགས་པ། །དེ་དག་ཀུན་གྱི་སྨོན་ལམ་
འགྱུབ་པར་ཤོག །།

༄༅། །ཐོག་མར་ངག་བྱིན་གྱིས་བརླབ་པ་ནི། ཨོཾ་ཨཱཿཧཱུྃ། ལྕེ་དབང་རྃ་ཡིག་ལས་བྱུང་མེས་བསྲེགས་ནས། །
འོད་དམར་རྣམ་པའི་རྡོ་རྗེ་རྩེ་གསུམ་སྦུབས། །ཨཱ་ལི་ཀཱ་ལིའི་མཐར་སྐོར་རྟེན་འབྲེལ་སྙིང་། མུ་ཏིག་ཕྲེང་བ་ལྟ་བུའི་ཡིག་འབྲུ་
ལས༑ །འོད་འཕྲོས་རྒྱལ་བ་སྲས་བཅས་མཆོད་པས་མཉེས། །སླར་འདུས་ངག་སྒྲིབ་དག་ནས་གསུང་རྡོ་རྗེའི། །བྱིན་
རླབས་དངོས་གྲུབ་ཐམས་ཅད་ཐོབ་པར་བསམ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། །ཨོ་ཨཽ།
ཨཾ་ཨཱཿ ལན་བདུན། ཀ་ཁ་ག་གྷ་ང་། །ཙ་ཚ་ཛ་ཛྷ་ཉ། ཊ་ཋཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ།

ཤ་ཥ་ས་ཧ་ཀྵ ལན་བདུན། ཡེ་དྷརྨཱ་ཧེ་ཏུ་པྲ་བྷ་ཝཱ་ཧེ་ཏུན་ཏེ་ཥཱནྟ་ཐཱ་ག་ཏོ་ཧྱ་ཝ་ད་ཏ། །ཏེཥཱཉྩ་ཡོ་ནི་རོ་དྷ་ཨེ་ཝཾ་བཱ་དཱི་མ་ཧཱ་ཤྲཱ་མ་
ཎ་སྭཱ་ཧཱ། །འགྱུར་སྔགས་ཀྱི་རིགས་ཡང་ཡང་སྡོག་དཀའ་བས། ཨོཾ་ན་མ་སམྦྷ་ར་སམྦྷ་ར་བི་མཱ་ན་ས་ར་མ་ཧཱ་ཛམྦྷ་ཧཱུྃ། ཨོཾ་སྨ་ར་སྨ་ར་བི་མཱ་
སྐ་ར་མ་ཧཱ་ཛ་ཝ་ཧཱུྃ། ཞེས་སྦྲེལ་མར་ལནམདུན་བཟླས་པས་དེ་ཉིན་བཟླས་བརྗོད་བྱས་ཚད་གྲངས་མེད་དུ་འགྱུར་རོ། །

༄༅། །བླ་བརྒྱུད་གསོལ་འདེབས་བསྡུས་པ་བྱིན་རླབས་མྱུར་འཇུག་ཅེས་བྱ་བ་
བཞུགས་སོ། །

༄༅། །ཚིག་བདུན་གསོལ་འདེབས་ནི། ཧཱུྃ། ཨོ་རྒྱན་ཡུལ་གྱི་ནུབ་བྱང་
མཚམསཿ །པདྨ་གེ་སར་སྡོང་པོ་ལཿ ཡ་མཚན་མཆོག་གི་དངོས་གྲུབ་བརྙེསཿ
པདྨ་འབྱུང་གནས་ཞེས་སུ་གྲགསཿ འཁོར་དུ་མཁའ་འགྲོ་མང་པོས་བསྐོརཿ ཁྱེདཀྱི་

༄༅། །རྗེས་སུ་བདག་གྲུབ་ཀྱིསཿ བྱིན་གྱི་རློབས་ཕྱིར་གཤེགས་སུ་གསོལཿ
གུ་རུ་པདྨ་སིདྡྷི་ཧཱུྃཿ བླ་མ་སྐུ་གསུམ་གསོལ་འདེབས་ནི། ཨེ་མ་ཧོཿ སྤྲོས་བྲལ་ཆོས་ཀྱི་
དབྱིངས་ཀྱི་ཞིང་ཁམས་སུཿ ཆོས་ཉིད་དུས་གསུམ་སྐྱེ་འགག་མེད་པའི་ངངཿ བྱ་བྲལ་

ལྷུན་རྫོགས་བདེ་བ་ཆེན་པོའི་སྐུཿ ནམ་མཁའ་བཞིན་དུ་ཐུགས་རྗེ་ཕྱོགས་རིས་མེདཿ བླ་མ་ཆོས་ཀྱི་སྐུ་ལ་གསོལ་བ་འདེབསཿ
ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ བདེ་ཆེན་ལྷུན་གྱིས་གྲུབ་པའི་ཞིང་ཁམས་སུཿ སྐུ་གསུང་ཐུགས་དང་ཡོན་
ཏན་འཕྲིན་ལས་ཀྱིཿ ཡེ་ཤེས་ལྔ་ལྡན་བདེ་བར་གཤེགས་པའི་སྐུཿ ཐུགས་རྗེ་བྱེ་བྲག་སྣ་ཚོགས་སོ་སོར་སྟོནཿ བླ་མ་
ལོངས་སྤྱོད་རྫོགས་སྐུ་ལ་གསོལ་བ་འདེབསཿ ཨོ་རྒྱན་པདྨ་འབྱུང་གནས་ལ༴ མི་མཇེད་འཇིག་རྟེན་དག་པའི་ཞིང་ཁམས་སུཿ
ཐུགས་རྗེ་ཆེན་པོས་འགྲོ་བའི་དོན་ལ་བྱོནཿ གང་ལ་གང་འདུལ་ཐབས་ཀྱིས་འགྲོ་དོན་མཛདཿ འདས་དང་མ་བྱོན་ད་ལྟ་དུས་

༄༅། །གསུམ་གྱིཿ བླ་མ་སྤྲུལ་པའི་སྐུ་ལ་གསོལ་བ་འདེབསཿ ཨོ་རྒྱན་པདྨ་འབྱུང་གནས་ལ་གསོལ་
བ་འདེབསཿ ཆོས་སྐུ་ཀུན་ཏུ་བཟང་པོའི་དགོངས་པ་ཡིཿ རྡོ་རྗེ་སེམས་དཔའ་དགའ་རབ་རྡོ་རྗེ་དངཿ ཤྲཱི་སིདྷའི་བར་དུ་
བྱིན་བརླབས་ཏེཿ འདས་དང་མ་བྱོན་ད་ལྟ་དུས་གསུམ་གྱིཿ རྫོགས་ཆེན་བརྒྱུད་པའི་བླ་མ་ལ་གསོལ་བ་འདེབསཿ ཨོ་
རྒྱན་པདྨ་འབྱུང་གནས་ལ་གསོལ་བ་འདེབསཿ འདི་ལྟར་མིག་གི་ཡུལ་དུ་སྣང་བ་ཡིཿ ཕྱི་ནང་སྣོད་བཅུད་དངོས་པོ་ཐམས་ཅད་
ཀུནཿ སྣང་ཡང་བདག་འཛིན་མེད་པའི་ངང་ལ་ཞོག གྲགས་སྟོང་སྐྱེ་འགག་མེད་པ་རྒྱལ་བའི་གསུང གྲགས་སྟོང་རྒྱལ་

བའི་གསུང་ལ་གསོལ་བ་འདེབསཿ ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ འདི་ལྟར་ཡིད་ཀྱི་ཡུལ་དུ་འགྱུ་བ་ཡི
ཉོན་མོངས་དུག་ལྔའི་རྟོག་པ་ཅི་ཤར་ཡངཿ བསྡོས་བསུ་རྗེས་དཔྱོད་བློ་ཡིས་བཅོས་མི་གཞུག །འགྱུ་བ་རང་སར་བཞག་
པས་ཆོས་སྐུར་གྲོལཿ རིག་པ་རང་གྲོལ་གྱི་བླ་མ་ལ་གསོལ་བ་འདེབསཿ ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ
ཕྱི་ལྟར་གཟུང་བའི་ཡུལ་སྣང་དག་པ་དངཿ ནང་ལྟར་འཛིན་པའི་སེམས་གཉིས་གྲོལ་བ་དངཿ བར་དུ་འོད་གསལ་རང་ངོ་ཤེས་
པ་རུཿ དུས་གསུམ་བདེ་གཤེགས་རྣམས་ཀྱི་ཐུགས་རྗེ་ཡིསཿ བདག་འདྲའི་རང་རྒྱུད་གྲོལ་བར་བྱིན་གྱིས་རློབསཿ རྒྱལ་བ་

༄༅། །ཀློང་ཆེན་རབ་འབྱམས་ཞབས་ཀྱི་གསོལ་འདེབས་ནི། འཛམ་གླིང་མཛེས་པའི་རྒྱན་དྲུག་མཆོག་གཉིས་དང་། །
ཐུགས་རྗེ་ལུང་རྟོགས་མཉམ་པའི་མཐུ་མངའ་ཡང་། །ནགས་ཁྲོད་དམ་པར་སྦས་པའི་བརྟུལ་ཞུགས་ཀྱིས། །འཁོར་འདས་
བྷཆོས་སྐུར་རྫོགས་པའི་ཀློང་ཆེན་པ། །དྲི་མེད་འོད་ཟེར་ཞབས་ལ་གསོལ་བ་འདེབས། །གཏེར་ཆེན་ཆོས་ཀྱི་རྒྱལ་པོའི་གསོལ་འདེབས་ནི། 
གདོད་ནས་རྣམ་དག་ཀུན་ཁྱབ་རིག་པའི་གཤིས། །མཚན་འཛིན་འཁྲུལ་པའི་སྦུབས་ལས་རབ་གྲོལ་བ། །འགྱུར་མེད་བདེན་
དོན་གནས་ལུགས་མངོན་སུམ་དུ། །ཡོངས་གཟིགས་རྡོ་རྗེ་འཛིན་ལ་གསོལ་བ་འདེབས། །ངག་དབང་ཆོས་དཔལ་རྒྱ་མཚོའི་གསོལ་

འདེབས་ནི། བསླབ་གསུམ་རྣམ་དག་མང་ཐོས་འཇིག་རྟེན་མིག །ཟབ་མོའི་གནས་ལུགས་མངོན་གྱུར་རྣལ་འབྱོར་མཆོག །
སྐལ་ལྡན་སྐུ་བཞིར་སྨིན་མཛད་ངག་གི་དབང་། །ཆོས་དཔལ་རྒྱ་མཚོའི་ཞབས་ལ་གསོལ་བ་འདེབས། །རབ་འབྱམས་སྐུ་ཕྲེང་དང་པོ་
བསྟན་པའི་རྒྱལ་འཚན་གྱི་གསོལ་འདེབས་ནི། སྔོན་ཚེ་བདེ་ཤེགས་མྱ་ངན་མེད་པའི་དཔལ། །ཀུན་བཟང་སྤྱན་སྔར་བནོད་སྦྱིན་སྐར་མདའ་
གདོང་༑ །འཕགས་པའི་ཡུལ་དུ་འཇམ་དཔལ་བཤེས་གཉེན་ཞབས། །གངས་ཅན་ལྗོངས་འདིར་རིན་ཆེན་ཕུན་ཚོགས་རྗེ། །
མཁས་དབང་ཟླ་བྲལ་རྩོད་མེད་རབ་འབྱམས་པ། །བསྟན་པའི་རྒྱལ་མཚན་ཞབས་ལ་གསོལ་བ་འདེབས། དཔལ་སྤྲུལ་སེམས་དཔའ་

༄༅། །ཆེན་པོའི་གསོལ་འདེབས་ནི། ཕྱི་ལྟར་རྒྱལ་བའི་སྲས་པོ་ཞི་བ་ལྷ། །ནང་ལྟར་གྲུབ་པའི་དབང་ཕྱུག་ཤ་བ་
རི༑ །གསང་བ་འཕགས་མཆོག་སྡུག་བསྔལ་རང་གྲོལ་དངོས། །འཇིགས་མེད་ཆོས་ཀྱི་དབང་པོར་གསོལ་བ་འདེབས། །མི་
ཕམ་འཇམ་པའི་དབྱངས་ཀྱི་གསོལ་འདེབས་ནི། རིག་སྟོང་འཇམ་དཔལ་གཞོན་ནུའི་བྱིན་རླབས་ལས། །དགོངས་པའི་ཀློང་ལས་སྤོབས་
པའི་གཏེར་བརྒྱད་གྲོལ། །ལུང་རྟོགས་ཆོས་མཛོད་རྒྱ་མཚོའི་མངའ་བདག་ཆེ། །ཨ་ཛི་ཏ་བི་ཛ་ཡ་ལ་གསོལ་བ་འདེབས། །
རྒྱལ་ཚབ་ཐུགས་མཆོག་རྡོ་རྗེའི་གསོལ་འདེབས་ནི། །ངེས་གསང་སྙིང་པོའི་བསྟན་པའི་མཛོད་འཛིན་པ། །དགོངས་བརྡ་སྙན་བརྒྱུད་བླ་མའི་

ཚོགས་རྣམས་ཀྱི། །ཡེ་ཤེས་གཅིག་ཏུ་བསྡོམས་པའི་སྤྱི་དཔལ་མཆོག །ཨོ་རྒྱན་ཐུགས་མཆོག་རྡོ་རྗེར་གསོལ་བ་
འདེབས༑ །རབ་འབྱམས་སྐུ་འཕྲེང་དྲུག་པའི་གསོལ་འདེབས་ནི། །བརྒྱུད་གསུམ་བླ་མའི་བྱིན་རླབས་སྙིང་ལ་ཞུགས། །མཚོ་སྐྱེས་རྡོ་རྗེའི་
ཕྲིན་ལས་ཕྱོགས་བརྒྱལ་སྤེལ། །བཀའ་གཏེར་སྨིན་གྲོལ་དབང་བཞིའི་གདམས་ཟབ་ཅན། །སྣང་མཛད་གྲུབ་པའི་རྡོ་རྗེར་
གསོལ་བ་འདེབས། །རྗེ་གཏེར་ཆེན་བླ་མའི་གསོལ་འདེབས་ནི། །སངས་རྒྱས་ཀུན་གྱི་མཁྱེན་གཉིས་ཡེ་ཤེས་གཟུགས། །བརྩེ་ཆེན་ཡེ་
ཤེས་རྣམ་རོལ་འཇམ་པའི་དབྱངས། །ཐུབ་བསྟན་ཤིང་རྟ་མཁས་གྲུབ་དབང་པོ་ཆེ། །པདྨ་མདོ་སྔགས་གླིང་པ་གསོལ་བ་

༄༅།         །འདེབས༑ །རབ་འབྱམས་བདུན་པའི་གསོལ་འདེབས་ནི། །མཁས་གྲུབ་དབང་ཕྱུག་རྫོགས་ཆེན་རབ་
འབྱམས་པའི། །བྱིན་བརླབས་ངེས་གསང་བསྟན་པའི་ལམ་སྲོལ་འཛིན། །གཞན་ཕན་གོ་ཆ་རབ་བརྟན་རྒྱལ་བའི་སྲས། །
འགྱུར་མེད་ཆོས་ཀྱི་སེང་གེར་གསོལ་བ་འདེབས། ཞེས་དང་། འོག་མིན་ཆོས་ཀྱི་དབྱིངསཀྱི་ཕོ་བྲང་དུ། །སོགས་དང་། །བླ་མ་
སྐུ་ཁམས་བཟང་བར་སོགས་ཀྱིས་ཚིགས་བཅད་བརྗོད་པར་བྱའོ། །དགེའོ། །སརྦ་མངྒ་ལཾ།། །།

༄༅། །འཕགས་པ་བཀྲ་ཤིས་བརྒྱད་པ་འི་ཚིགས་སུ་བཅད་པ་བཞུགས་སོ། ཨོ། །སྣང་སྲིད་རྣམ་དག་རང་བཞིན་ལྷུན་གྲུབ་
པའི༑ །བཀྲ་ཤིས་ཕྱོགས་བཅུའི་ཞིང་ན་བཞུགས་པ་ཡི། །སངས་རྒྱས་ཆོས་དང་དགེ་འདུན་འཕགས་པའི་ཚོགས། །ཀུན་ལ་
ཕྱག་འཚལ་བདག་ཅག་བཀྲ་ཤིས་ཤོག །སྒྲོན་མེའི་རྒྱལ་པོ་རྩལ་བརྟན་དོན་གྲུབ་དགོངས། །བྱམས་པའི་རྒྱན་དཔལ་དགེ་
གྲགས་དཔལ་དམ་པ། །ཀུན་ལ་དགོངས་པ་རྒྱ་ཆེར་གྲགས་པ་ཅན། །ལྷུན་པོ་ལྟར་འཕགས་རྩལ་གྲགས་དཔལ་དང་ནི།
སེམས་ཅན་ཐམས་ཅད་ལ་དགོངས་གྲགས་པའི་དཔལ། །ཡིད་ཚིམ་མཛད་པ་རྩལ་རབ་གྲགས་དཔལ་ཏེ། །མཚན་ཙམ་ཐོས་

པའི་བཀྲ་ཤིས་དཔལ་འཕེལ་བ། །བདེ་བར་གཤེགས་པ་བརྒྱད་ལ་ཕྱག་འཚལ་ལོ། །འཇམ་དཔལ་གཞོན་ནུ་དཔལ་ལྡན་རྡོ་རྗེ་
འཛིན༑ །སྤྱན་རས་གཟིགས་དབང་མགོན་པོ་བྱམས་པའི་དཔལ། །ས་ཡི་སྙིང་པོ་སྒྲིབ་པ་རྣམ་པར་སེལ། །ནམ་མཁའི་སྙིང་
པོ་འཕགས་མཆོག་ཀུན་ཏུ་བཟང་། །ཨུཏྤལ་རྡོ་རྗེ་པད་དཀར་ཀླུ་ཤིང་དང་། །ནོར་བུ་ཟླ་བ་རལ་གྲི་ཉི་མ་ཡི། །ཕྱག་མཚན་
ལེགས་སྣམས་བཀྲ་ཤིས་དཔལ་གྱི་མཆོག །བྱང་ཆུབ་སེམས་དཔའ་བརྒྱད་ལ་ཕྱག་འཚལ་ལོ། །རིན་ཆེན་གདུགས་མཆོག་
བཀྲ་ཤིས་གསེར་གྱི་ཉ། །འདོད་འབྱུང་བུམ་བཟང་ཡིད་འོང་ཀ་མ་ལ། །སྙན་གྲགས་དུང་དང་ཕུན་ཚོགས་དཔལ་བེའུ། །མི་

༄༅། །ནུབ་རྒྱལ་མཚན་དབང་བསྒྱུར་འཁོར་ལོ་སྟེ། །རིན་ཆེན་རྟགས་མཆོག་བརྒྱད་ཀྱི་ཕྱག་མཚན་
ཅན༑ །ཕྱོགས་དུས་རྒྱལ་བ་མཆོད་ཅིང་དགྱེས་བསྐྱེད་མ། །སྒེག་སོགས་ངོ་བོ་དྲན་པས་དཔལ་སྤེལ་བའི། །བཀྲ་ཤིས་ལྷ་
མོ་བརྒྱད་ལ་ཕྱག་འཚལ་ལོ། །ཚངས་པ་ཆེན་པོ་བདེ་འབྱུང་སྲེད་མེད་བུ། །མིག་སྟོང་ལྡན་དང་རྒྱལ་པོ་ཡུལ་འཁོར་སྲུང་། ། 
འཕགས་སྐྱེས་པོ་དང་ཀླུ་དབང་མིག་མི་བཟང་། །རྣམ་ཐོས་སྲས་ཏེ་ལྷ་རྫས་འཁོར་ལོ་དང་། །ཏྲི་ཤུ་ལ་དང་འདུང་ཐུང་རྡོ་རྗེ་
ཅན༑ །པི་ཝཾ་རལ་གྲི་མཆོད་རྟེན་རྒྱལ་མཚན་འཛིན། །ས་གསུམ་གནས་སུ་དགེ་ལེགས་བཀྲ་ཤིས་སྤེལ། །འཇིག་རྟེན་སྐྱོང་

བ་བརྒྱད་ལ་ཕྱག་འཚལ་ལོ། །བདག་ཅག་དེང་འདིར་བྱ་བ་རྩོམ་པ་ལ། །གེགས་དང་ཉེ་བར་འཚེ་བ་ཀུན་ཞི་ནས། །འདོད་
དོན་དཔལ་འཕེལ་བསམ་དོན་ཡིད་བཞིན་འགྲུབ། །བཀྲ་ཤིས་བདེ་ལེགས་ཕུན་སུམ་ཚོགས་པར་ཤོག །།

༄༅། །ཨ་ཧོ་སྲིད་ཞིའི་ཁྱབ་བདག་རང་བྱུང་དང་པོ་ཡི་སངས་རྒྱས། །འོད་གསལ་སྐུ་དང་ཡོན་ཏན་མི་ཟད་
པའི་འབྱུང་གནས། །ཆོས་དབྱིངས་ཁྱབ་བརྡལ་ཡེ་ཤེས་སྐུ་ཅན་གྱི་སྟོན་པ། །ཆོས་སྐུའི་བླ་མ་རྡོ་རྗེ་ཐུགས་མཆོག་རྩལ་མཁྱེན་
ནོ༑ །རབ་བྱམས་དཀྱིལ་འཁོར་རྒྱ་མཚོའི་རྣམ་རོལ་གྱི་བཀོད་པ། །བསམ་ཡས་སྤྲོ་དང་བསྡུ་བའི་ཆོ་འཕྲུལ་གྱི་བྱེད་པོ། །
བདེ་སྟོང་འཕོ་འགྱུར་མེད་པའི་ཐིག་ལེ་རུ་ཤར་བ། །ལོངས་སྐུའི་བླ་མ་པདྨ་དབང་ཆེན་རྩལ་མཁྱེན་ནོ། །མ་ལུས་སྲསདང་
བཅས་པའི་རྒྱལ་ཀུན་གྱི་ཕྲིན་ལས། །འཇམ་མགོན་དཔལ་ལྡན་བླ་མའི་མཚན་དཔེ་རུ་བཞད་པས། །རིས་མེད་བསྟན་འགྲོའི་

དགེ་མཚན་འདོད་པ་རུ་འཇོ་མཛད། །སྤྲུལ་སྐུའི་བླ་མ་མཁྱེན་བརྩེའི་འོད་ཟེར་དེ་མཁྱེན་ནོ། །བཀའ་དྲིན་མཚུངས་ཟླ་བྲལ་བའི་
དྲིན་ཆེན་གྱི་བླ་མ། །འབྲལ་མེད་སྤྱི་གཙུག་རྒྱན་དུ་རྟོག་པ་རུ་བཞུགས་ནས། །དགོངས་བརྒྱུད་བྱིན་རླབས་ཟབ་མོའི་ཉིན་བྱེད་ཀྱི་
སྣང་བ། །མྱུར་དུ་སྙིང་ལ་ཕོབས་ཤིག་ཡེ་ཤེས་ཀྱི་དབང་བསྐུར། །དད་དང་སྙིང་རྗེ་ངེས་འབྱུང་བྱང་སེམས་ཀྱིས་རྒྱུད་དུལ། །
བསྐྱེད་དང་རྫོགས་པ་མཐར་སོན་དབང་བཞི་ཡི་ལམ་གྱིས། །མཐར་ཐུག་གདོད་མ་ཆོས་སྐུའི་རྒྱལ་ཐབས་ལ་འགོད་པས།
ཐུགས་ཡིད་གཅིག་ཏུ་འདྲེས་པར་བྱིན་གྱིས་རང་རློབས་ཤིག །ཅེས་བསྒྲུབ་བརྩོན་སྣེའུ་གདོང་བན་ཚང་བླ་མས་བསྐུལ་ངོར་བླ་མའི་གཟུགས་བརྙན་མང་ག་ལ་

༄༅།         །ཤྲཱི་བྷུ་ཏིས་བྲིས་པ་དགེ་ཞིང་དོན་དང་ལྡན་པར་གྱུར་ཅིག། མངྒལ།། །།

༄༅།         །རྒྱ་གར་སྐད་དུ། ཤྲཱི་ཛྙཱ་ན་གུ་ཎ་བྷ་དྲ་ནཱ་མ་སྟུ་སྟི། བོད་སྐད་དུ། དཔལ་ཡེ་ཤེས་ཡོན་ཏན་བཟང་
པོ་ཞེས་བྱ་བའི་བསྟོད་པ། བཅོམ་ལྡན་འདས་འཇམ་དཔལ་དབྱངས་ལ་ཕྱག་འཚལ་ལོ། །གང་གི་བློ་གྲོས་སྒྲིབ་གཉིས་སྤྲིན་
བྲལ་ཉི་ལྟར་རྣམ་དག་རབ་གསལ་བས། །ཇི་སྙེད་དོན་ཀུན་ཇི་བཞིན་གཟིགས་ཕྱིར་ཉིད་ཀྱི་ཐུགས་ཀར་གླེགས་བམ་འཛིན། །
གང་དག་སྲིད་པའི་བཙོན་རར་མ་རིག་མུན་ཐོམས་སྡུག་བསྔལ་གྱིས་གཟིར་བའི། །འགྲོ་ཚོགས་ཀུན་ལ་བུ་གཅིག་ལྟར་བརྩེ་ཡན་
ལག་དྲུག་ཅུའི་དབྱངས་ལྡན་གསུང་། །འབྲུག་ལྟར་ཆེར་སྒྲོགས་ཉོན་མོངས་གཉིད་སློང་ལས་ཀྱི་ལྕགས་སྒྲོག་སྒྲོལ་མཛད་

ཅིང་༑ །མ་རིག་མུན་སེལ་སྡུག་བསྔལ་མྱུ་གུ་ཇི་སྙེད་གཅོད་མཛད་རལ་གྲི་བསྣམས། །གདོད་ནས་དག་ཅིང་ས་བཅུའི་མཐར་
སོན་ཡོན་ཏན་ལུས་རྫོགས་རྒྱལ་སྲས་ཐུ་བོའི་སྐུ། །བཅུ་ཕྲག་བཅུ་དང་བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་པའི་
དབྱངས་ལ་རབ་ཏུ་འདུད། །གོང་གི་ལྷག་པའི་བསམ་པ་རྣམ་པར་དག་པས་གཅིག་དང་། བདུན་དང་། །ཉི་ཤུ་རྩ་གཅིག་དང་། བརྒྱ་དང་སྟོང་ལ་སོགས་པ་དག་
ཉིན་རེ་བཞིན་དུ་སྒྲོགས་པ་དེ་ནི་། གོ་རིམ་ཇི་ལྟ་བ་བཞིན་དུ་སྒྲིབ་པ་འདག་པ་དང་། ཐོས་པ་འཛིན་པ་དང་། སྤོབས་པ་དང་། མི་བརྗེད་པའི་གཟུངས་དང་། ཕྱི་རྒོལ་བ་ཐམས་
ཅད་འཇོམས་པའི་ཤེས་རབས་ཀྱི་དབང་པོ་དང་། སྟོབས་ལ་སོགས་པའི་ཡོན་ཏན་དཔག་ཏུ་མེད་པ་དང་ལྡནཔར་གྱུར་རོ། གང་ཞིག་ཉིན་རེ་ལན་གསུམ། ཨོཾ་ཨ་ར་པ་ཙ་ན་

༄༅། །དྷཱིཿ གང་ཚེ་བལྟ་བར་འདོད་པ་འམ། །ཅུང་ཟད་བྲིས་བར་འདོད་ན་ཡང་། །མགོན་པོ་འཇམ་
དབྱངས་ཁྱེད་ཉིད་ཀྱི། །བགེགས་མེད་པར་ནི་མཐོང་བར་ཤོག །

༄༅། །ཡིད་མཐུན་གནས་སུ་རྟེན་དང་མཆོད་པ་བཀྲམ། །མ་ཡེངས་སྤྲོ་བའི་ཡིད་ཀྱིས་སྐྱབས་སེམས་ནི། རང་རིག་འཇམ་དཔལ་དཔའ་
བོ་ལ། །རང་ངོ་ཤེས་པས་སྐྱབས་སུ་མཆི། །མ་རིག་གཉིས་སྣང་འཁྲུལ་པའི་བློ། །རང་གྲོལ་ཆེན་པོར་སེམས་བསྐྱེད་
དོ༑ །ཚད་མེད་བཞི་བསྒོམ་སྟོང་ཉིད་དོན་བསམས་ནས། སྭ་བྷཱ་ཝ་ཡིས་ཆོས་ཀུན་སྟོང་པར་སྦྱངས། །སྟོང་ལས་སེང་སྔོན་བསྣོལ་ཁྲི་པད་
ཟླའི་སྟེང་། །དྷཱིཿལས་རང་ཉིད་འཇམ་དཔལ་སྐུ་མདོག་དམར། །དར་དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས། །ཕྱག་
གཉིས་རལ་གྲི་ཨུཏྤལ་གླེགས་བམ་བསྣམས། །མདུན་དུ་པད་ཟླར་ཧྲཱིཿལས་དབྱངས་ཅན་མ། །སྔོན་མོ་འཛུམ་ཁྲོ་དར་དང་རིན་

ཆེན་བརྒྱན། །རལ་གྲི་པོ་ཏི་འཛིན་ཅིང་བཞེངས་སྟབས་བཞུགས། ཡབ་ཀྱི་ཐུགས་ཀར་བྷྲཱུྃ་ལས་འཁོར་ལོ་སེར། རྩིབས་
བཞིའི་ལྟེ་བར་རལ་གྲི་དྷི་ཡིས་མཚན། །དེ་མཐར་སྔགས་ཕྲེང་མར་མེ་ལྟ་བུས་བསྐོར། །ཡུམ་གྱི་ཐུགས་ཀར་པདྨ་འདབ་བཞིའི་
དབུས༑ །རལ་གྲི་ཧྲཱིཿམཚན་སྔགས་ཀྱིས་བསྐོར་བའོ། །རང་འདྲའི་ཡེ་ཤེས་སྤྱན་དྲངས་གཉིས་མེད་ཐིམ། །ཐུགས་ཀའི་ས
བོན་སྔགས་ཕྲེང་འོད་ཟེར་གྱིས། །སྣོད་བཅུད་གཞལ་ཡས་ཁང་དང་ལྷར་གྱུར་ཅིང་། །རིག་སྔགས་བཟླས་པས་ཐུགས་ཀའི་དྷཱིཿ
ཡིག་ལས། །དྷཱིཿཡིག་དམར་སེར་མར་མེའི་ཕྲེང་བ་བཞིན། །བརྒྱུད་མར་བྱུང་བ་ཡབ་ཀྱི་ཤངས་གཡས་ནས། །ཡུམ་གྱི་

༄༅། །ཤངས་བུག་གཡོན་ཞུགས་ཧྲཱིཿལ་ཐིམ། །དེ་ལས་ཧྲཱིཿ་ཡི་ཕྲེང་བ་མགལ་མེ་ལྟར། །བྱུང་བ་ཡུམ་
གྱི་ཤངས་བུ་གཡས་ནས་ཐོན། །ཡབ་ཀྱི་ཤངས་བུག་གཡོན་དུ་ཞུགས་པ་ཉིད། །དབྱངས་གསལ་ཡི་གེའི་རྣམ་པར་གྱུར་པ་
ཡིས༑ །རང་ལུས་བ་སྤུའི་མཐར་ཐུག་ལྟེམགྱིས་གང་། །འོད་ཀྱིས་མི་ཤེས་མུན་བསལ་བློ་གྲོས་རྒྱས། །དེ་ལྟར་བར་མེད་
འཁོར་བའི་སྔགས་ཕྲེང་ལས། །འོད་ཟེར་ཤེས་རབ་བུང་བའི་ཚུལ་དུ་འཕྲོས། །བརྟན་གཡོ་འཁོར་འདས་ཀུན་ལ་ཁྱབ་བྱས་
པས༑ །རྒྱལ་དང་རྒྱལ་སྲས་ཉན་རང་པཎྜི་ཏ། །སོ་སྐྱེའི་ཤེས་རབ་གཟུངས་དྲན་ནུས་མཐུ་རྣམས། །འོད་ཟེར་བདུད་རྩི་དཀར་

པོའི་རྣམ་པར་བསྡུས། །རང་གི་སྤྱི་བོར་ཐིམ་པས་ལུས་གང་གྱུར། །སྡེ་སྣོད་རྒྱུད་སྡེ་གསང་སྔགས་རིག་སྔགས་གཟུངས། །
བརྟན་གཡོའི་སྒྲ་དབྱངས་སྨྲ་བ་ངག་གི་དཔལ། །མ་ལུས་དབྱངས་གསལ་ཡི་གེའི་རྣམ་པར་བསྡུས། །ལྕེ་ལ་ཐིམ་པས་ངག་
དབང་བདེན་གྲུབ་གྱུར། །ཉི་ཟླ་ནོར་བུ་སྐར་མ་སོགས་ཀྱི་འོད། །འབྱུང་ལྔ་སྨན་སོགས་བརྟན་གཡོའི་བཀྲག་མངངས་
བཅུད༑ །རྒྱལ་དང་རྒྱལ་སྲས་འཇིག་རྟེན་སྐྱོང་རྣམསཀྱི། །སྤོབས་པ་རྒྱལ་བློན་བཙུན་མོ་སོགས་ཀྱི་སེམས། །མདངས་ལྡན་
འོད་ལྔའི་རྣམ་པས་ཐུགས་ཀར་ཐིམ། །མི་ཤིགས་སློབས་གྲུབ་རྡོ་རྗེའི་ཐུགས་སུ་གྱུར། །དེ་ལྟར་དམིགས་པའི་འཕྲོ་འདུ་འབའ་ཞིག་ལ།

༄༅།         །སེམས་བཞག་རིག་སྔགས་རྒྱལ་བོ་འདི་ཉིད་བཟླ། ༀ་ཧྲཱིཿདྷཱིཿམ་མེ་དཱི་པཾ་མ་ཉྫུ་ཤྲཱི་མུཾ་ཧྲཱིཿཔྲཛྙཱཝཱ་རྡྷ་ནི་ཧྲཱིཿདྷཱིཿསྭཱ་ཧཱ།
གསང་སྔགས་ཕྲེང་བ་ཉེར་གཅིག་པ། །ཡབ་ཡུམ་གཉིས་མེད་ཐུན་མོང་སྔགས། །ཡིད་ཆེས་དད་པ་རྩེ་གཅིག་དང་། །བཟླས་པའི་སྐྱོན་བྲལ་ཅི་ནུས་བཟླ། བརྒྱ་སྟོང་ཁྲི་འབུམ་
བཟླས་པ་ཡིས། །རིམ་བཞིན་མི་བརྗེད་གཟུངས་ཐོབ་ཅིང་། །སྒྲ་དང་སྐད་རིགས་ཀུན་ལ་མཁས། །ཉིན་རེ་ཚིགས་བཅད་ལྔ་སྟོང་ཟིན། །ཤེས་རབ་མེ་ལྟར་མྱུར་འབར་ནས། །
བཀའ་དང་བསྟན་བཅོས་ཐམས་ཅད་ཀྱི། །དོན་རྟོགས་ངག་གི་དབང་ཕྱུག་འགྱུར། །ཆེད་དུ་བརྩམ་པར་མ་བྱས་ཀྱང་། །ཚེ་དང་ལུས་ཀྱི་བཅུད་ལེན་འགྲུབ། །འགྲོ་བ་དབང་
འགྱུར་སྟོབས་ཤུགས་འཕེལ། །མངོན་པར་ཤེས་པ་འཆར་པ་དང་། །ས་ཡི་དབང་ཕྱུག་དག་ཀྱང་ཐོབ། །མདོར་ན་མཆོག་དང་ཐུན་མོང་གི། །དངོས་གྲུབ་སྣ་ཚོགས་ཚེགས་མེད་

རྙེད༑ །རབ་ཀྱིས་ཞག་གཅིག་འབྲིང་གིས་གཉིས། །ཐམས་ཞག་གསུམ་འགྲུབ་ཅེས་གསུངས། །བྱིན་རླབས་མྱུར་ལ་རླབས་ཆེ་བའི། །ཟབ་མོའི་སྒྲུབ་ཐབས་འདི་ཉིད་ནི། །
རྗེ་བཙུན་ནམ་པས་འཇམ་དབྱངས་ལས། །མནོས་ཏེ་བརྩེ་བས་གཞན་ལ་གདམས། །འདི་ཡི་སྨིན་བྱེད་རྗེས་གནང་ནང་། །རིལ་བུ་སྒྲུབ་པའི་ལས་ཚོགས་སོགས། །དམ་པའི་རྒྱ་
གཞུང་བཞིན་དུ་བྱ། །ཐུད་མཐར་མཆོད་ཅིང་བསྟོད་གསོལ་གདབ། །མཆོད་པ་ནི་དངོས་སུ་འབྱོར་དང་ཡིད་ཀྱིས་རྣམ་སྤྲུལ་ཏེ། ཀུན་ཏུ་བཟང་པོ་
བླ་མེད་མཆོད་སྤྲིན་གྱིས། །མཁའ་དབྱིངས་རྣམ་དག་རྒྱ་ཆེན་ཡོངས་བཀོད་དེ། །ཕྱི་ནང་གསང་བའི་མཆོདཔ་རྒྱ་མཚོས་
མཆོད༑ །ཨོཾ་ཨཱཪྻ་མཉྫུ་ཤྲཱི་ས་པ་རི་ཝཱ་ར་བཛྲ་ཨརྒྷཾ་སོགས། །ཤབྡ་མ་ཧཱ་པཉྩ་ཨ་མྲྀ་ཏ་ར་ཀྟ་བ་ལིཾ་ཏ་མ་ཧཱ་སུ་ཁ་པཱུ་ཛ་ཧོཿ

༄༅།         །བསྟོད་པ་ནི། ཨོཾ། རྡོ་རྗེ་རྣོན་པོ་སྡུག་བསྔལ་གཅོད། །ཤེས་རབ་ཡེ་ཤེས་སྐུ་ཅན་ཏེ། །ཡི་ཤེས་
སྐུ་ཅན་གསུང་དབང་ཕྱུག །འགྲོ་བ་སྨིན་བྱེད་ཁྱོད་ལ་འདུད། །ཅེས་མཆོད་ཅིང་བསྟོད་པའི་མཐར། བདག་ཐུགས་འོད་ཀྱིས་སྣོད་བཅུད་
རང་ལ་ཐིམ། །རིམ་བཞིན་དྷཱིཿཙྪདང་ཐིག་ལེ་དམར་པོར་བསྡུ། །དེ་ཉིད་འོད་ཞུསྣང་ཀུན་དམར་ལམ་སོང་། །འདས་དང་མ་
འདས་དངོས་གྲུབ་དབང་བྱས་བསམ། །དགེ་བ་བསྔོ་ཞིང་སྨོན་ལམ་ཤིས་བརྗོད་བྱ། འདི་བསྒྲུབས་པ་ལས་བྱུང་བ་ཡི། །དགེ་བ་བདག་
གིས་གང་ཐོབ་པ། །དེ་ཡིས་འགྲོ་བ་ཐམས་ཅད་ཀྱི། །བདེ་ཤེགས་ཤེས་རབ་ཐོབ་པར་ཤོག །སྒྲུབ་ཐབས་ཚིགས་བཅད་བསྡེབས་པ་

འདི༑ །རབ་ཚེས་མེ་སྤྲེལ་སྒྲོན་ཟླ་ཡི། །ཡར་ངོའི་ཚེས་གྲངས་བཅུ་གསུམ་ལ། །འཆི་མེད་མཆོག་གྲུབ་གླིང་ཞེས་པར། །མི་ཕམ་པས་བྲིས་དགེ་ལེགས་གྱུར། །སླར་ས་སྤྲེལ་
ཟླ་བ་དང་པོའི་ཚེས་བཅུ་གསུམ་སྒྲོན་འོད་ལ་བདེ་མཆོག་ཕོ་བྲང་དུ་དཔེ་བཤུས་པ་མངྒལཾ།། །།

༄༅། །འཇམ་དཔལ་བསྟོད་གསོལ་ཤེས་རབ་རབ་འཕེལ་བཞུགས། །

༄༅། །དྷཱིཿ ཕྱོགས་བཅུ་དུས་གསུམ་བདེ་གཤེགས་སྲས་བཅས་ཀྱི། །སྐུ་
ཡི་མཆོག་སྟེ་གསུང་གི་དབང་ཕྱུག་ཆེ། །ཡེ་ཤེས་སེམས་དཔའ་རྗེ་བཙུན་འཇམ་པའི་
དབྱངས། །བདག་གི་སྙིང་དབུས་པདྨོར་རྟག་ཏུ་མཆོད། །ཁྱོད་ནི་བདེ་བར་གཤེགས་

༄༅། །པ་ཀུན་གྱི་ཡབ། མ་ལུས་འཕགས་ཚོགས་ཀུན་སྐྱེད་ཆོས་དབྱིངས་
ཡུམ༑ །དུས་གསུམ་རྒྱལ་བའི་སྲས་ཀྱི་ཚུལ་སྟོན་པ། །མཚུངས་མེད་ཁྱོད་ལ་གུས་
པས་ཕྱག་འཚལ་བསྟོད། ་།ཆོས་དབྱིངས་ཀུན་ཁྱབ་སྒྱུ་འཕྲུལ་དྲྭ་བའི་གར། ། །ནམ་

མཁའ་ཇི་སྲིད་འགྲོ་ཀུན་ཕན་བདེའི་མཛོད། །ཐམས་ཅད་མཉམ་ཉིད་ཡེ་ཤེས་རྡོ་རྗེའི་སྐུ། །འཇམ་དཔལ་གཞོན་ནུ་ཁྱོད་ལ་ཕྱག་
འཚལ་བསྟོད། དམར་སེར་ཉི་མ་འཆར་ཀའི་ལང་ཚོ་ཅན། །སྙིང་ལ་མཚུངས་མེད་བདེ་སྟེར་གཞོན་ནུའི་གཟུགས། །ལྷ་
རྫས་དར་དང་རིན་ཆེན་མེ་ཏོག་གིས། །རབ་མཛེས་ཟུར་ཕུད་ལྔ་ལྡན་སྐྱིལ་ཀྲུང་བཞུགས། ། ཤེས་རབ་འོད་འབར་ཡེ་ཤེས་རལ་
གྲི་ཡིས། །བདུད་བཅོམ་མུན་པའི་འཐིབ་པོ་རྣམ་པར་འདྲལ། །ཡིད་འོང་ཨུཏྤལ་གཞོན་ནུའི་ཕྱག་མཚན་གྱིས། །ཡིད་ལ་
གང་འདོད་དམ་པ་མཆོག་སྦྱིན་མཛད། །རྗེ་བཙུན་ཁྱེད་སྐུ་དྲན་པའི་མོད་ཉིད་ལ། །འཁྲུལ་སྣང་འཁོར་བའི་མུན་པ་མཐར་བྱེད་

༄༅། །ཅིང་༑ །ཡང་དག་ལམ་བཟང་མཐོང་བའི་སྣང་བ་སྦྱིན། །ཡིད་ལ་ཉིན་མོར་བྱེད་པའི་དཔལ་སྩོལ་
བ༑ །ཤེས་རབ་ཡེ་ཤེས་སྐུ་ཅན་འཇམ་པའི་དཔལ། །བདག་སྙིང་ཆུ་སྐྱེས་བཞད་པའི་གེ་སར་ལ། །གུས་པ་བསྟི་ཞིང་རིག་
སྔགས་རྒྱལ་པོ་ཡིས། །མགོན་པོ་ཁྱེད་ཀྱི་ཐུགས་དམ་རྒྱུདབསྐུལ་ན། །ཚིག་དོན་རྣམས་པར་འབྱེད་པའི་བློ་གྲོས་མཐུ། །
མཆོག་ཏུ་རྣོ་མྱུར་རྒྱ་ཆེ་ར་བ་ཟབ་པ། །ཀུན་གསལ་ཉི་ཟླའི་དཀྱིལ་འཁོར་དང་མཚུངས་པའི། །ཤེས་རབ་མེ་ཆེན་སྙིང་ལ་མྱུར་དུ་
སྤོར༑ །ཞུམ་པ་དང་བྲལ་གང་གིས་མི་བརྫི་ཞིང་། །ཐོགས་མེད་རྒྱུན་ཆགས་འཛད་པ་ཡོངས་སྤང་བ། །འཇིགས་པ་མེད་པ་རྡོ་

རྗེ་ལྟ་བུ་ཡི། །སྤོབས་པའི་མཆོག་དེ་བདག་ལ་བསྒྲུབ་པར་མཛོད། །ཚིག་དང་དོན་གྱི་རྣམ་པ་མ་ལུས་རྣམས། །ནམ་ཡང་
བརྗོད་པའི་ནོངས་པ་མ་མཆིས་པ། །ནམ་མཁའ་ལྟ་བུར་གོ་སྐབས་ཡངས་པ་ཡི། །མི་ཟད་གཟུངས་ཀྱི་གཏེར་ཆེན་བདག་ལ་
སྩོལ༑ །མགྲིན་པའི་འོ་མཚོར་དབྱངས་ཅན་དགྱེས་རོལ་བས། །མཁས་རྣམས་ཤིན་ཏུ་ཡིད་འཕྲོག་ཚིག་གི་ཉམས། །བདུད་
རྩིའི་རོ་ལྡན་ཡིད་རབ་སིམ་བྱེད་པའི། །ངག་གི་དབང་ཕྱུག་གྲུབ་པར་མཛད་དུ་གསོལ། །རྒྱལ་དང་རྒྱལ་སྲས་ཉན་རང་འཕགས་
ཚོགས་དང་། །ལྷ་ཀླུ་མི་དང་གནོད་སྦྱིན་དྲང་སྲོང་སོགས། །འཇིག་རྟེན་ཀུན་ན་གང་མཆིས་བློ་གྲོས་ཀྱི། །དཔལ་རྣམས་ཡིད་

༄༅། །ལ་རབ་ཏུ་འགུགས་པར་མཛོད། །ཐོས་བསམ་སྒོམ་པའི་དཀྱིལ་འཁོར་ཡོངས་སུ་རྫོགས། །འཆད་
རྩོད་རྩོམ་པའི་འོད་ཟེར་རབ་ཏུ་གསལ། །སྙེམས་མེདཞི་བ་གཞན་ཕན་སྙིང་བརྩེ་དང་། །དད་སོགས་ཡོན་ཏན་རྒྱ་མཚོས་མཛེས་
གྱུར་ཅིག །དེ་ཡི་མཐུ་ལས་རྒྱལ་བའི་བསྟན་པ་ལ། །བྱ་བ་རྒྱ་ཆེ་མཆོག་ཏུ་རབ་བགྱིད་ཅིང་། །འཇམ་དཔལ་དཔའ་བོས་དགྱེས་
བཞིན་རྗེས་བཟུང་ནས། །རང་གཞན་དོན་གཉིས་ལྷན་གྱིས་འགྲུབ་པར་ཤོག །ཅེས་ཤེས་རབ་འཕེལ་བྱེད་ཀྱི་བསྟོད་སྨོན་ཚིགས་སུ་བཅད་པ་བརྟན་
གཡོའི་དྭངས་མ་བཅུ་བཞིའི་གྲངས་ལྡན་འདི་ནི་མེ་རྟ་དབྱུག་ཟླའི་ཚི་དྲུག་བཟང་པོའི་གྲངས་ལ་མི་ཕམ་འཇམ་དཔལ་དགྱེས་པས་སྤེལ་བ་དགེའོ། །མངྒ་ལཾ།། ། ༈ འཇམ་དཔལ་

བསྟོད་པ་བྱིན་རླབས་གཏེར་ཆེན་བཞུགས། །ཨོཾ། སྐུ་མཆོག་འཇམ་དཔལ་གཞོན་ནུར་ཕྱག་འཚལ་ལོ། །འཇམ་དབྱངས་གསུང་དབང་
ཕྱུག་ལ་ཕྱག་འཚལ་ལོ། །མཁྱེན་རབ་ཡེ་ཤེས་སེམས་དཔར་ཕྱག་འཚལ་ལོ། །རྒྱལ་ཀུན་ཡེ་ཤེས་རྡོ་རྗེར་ཕྱག་འཚལ་ལོ།
ཡེ་ཤེས་རལ་གྲི་འཛིན་ལ་ཕྱག་འཚལ་ལོ། །ཐབས་ཀྱི་ཨུཏྤལ་བསྣམས་ལ་ཕྱག་འཚལ་ལོ། །ཤེས་རབ་མདའ་རྣོན་འཕེན་ལ་
ཕྱག་འཚལ་ལོ། །སྙིང་རྗེའི་གཞུ་ཆེན་འཆང་ལ་ཕྱག་འཚལལོ། །བདག་གིས་མགོན་པོ་འཇམ་དབྱངས་ཁྱོད་དྲན་ཏེ། །གུས་
པས་གསོལ་བ་སྙིང་ནས་འདེབས་ལགས་ན། །ཐུགས་དམ་ཆེན་པོས་ཉེ་བར་རྗེས་བཟུང་ནས། །སྤོབས་པའི་གཏེར་བརྒྱད་

༄༅། །གྲོལ་བར་མཛད་དུགསོལ། །ཨོཾ་ཨ་ར་པ་ཙ་ན་དྷི་ཧཱུྃ། །ཞེས་པའང་ལྕགས་སྦྲུལ་ཟླ་བ་དགུ་པའི་ཚེས་ཉི་མའི་
གྲངས་ཟིལ་གནོན་ཆེན་པོའི་བསྙེན་སྒྲུབ་ལ་གནས་པའི་ཐུན་སྐབསཞིག་ཏུ་དྷཱིས་བྲིས་པ། མངྒལཾ། །དགེའོ།། །། ༈ བདེ་གཤེགས་སྲས་བཅས་ཀུན་གྱི་
ཐུགས་བསྐྱེད་དང་། །མཛདཔ་སྨོན་ལམ་མཁྱེན་བརྩེ་ནུས་པའི་ཚུལ། །བླ་མེད་ཡེ་ཤེས་སྒྱུར་འཕྲུལ་ཇི་འདྲ་བ། །དེ་འདྲ་ཁོ་
ནར་བདག་ཀྱང་འགྱུར་བར་ཤོག །ཅེས་པའང་ཐེག་པ་ཆེན་པོའི་ཚུལ་ལ་མི་ཕྱེད་པའི་འདུན་པ་ཅན་འཇམ་དཔལ་དགྱེས་པའི་རྡོ་རྗེས་ས་གླང་ཟླ་ཚེས༡༣ལ་བྲིས་པའོ།
འཇམ་དཔལ་གཞོན་ནུ་ཁྱེད་ཀྱི་ཐུགས་བསྐྱེད་དང་། །སོགས་གང་འདོད་ལྟར་ཁ་བསྒྱུར་བྱའོ། །འདི་དོན་ཆེ་བས་ཀུན་གྱིས་ཐུགས་དམ་མཛད་པར་ཞུ།། །།

༄༅། །སྔོན་འགྲོའི་ངག་འདོན་ཐར་ལམ་རབ་གསལ་བཞུགས་སོ། །

༄༅། །བླ་མ་མཁྱེན། ལན་གསུམ། དལ་འབྱོར་རྙེད་དཀའ་ཨུ་དུམ་ཝ་ར་
འདྲ༑ །རྙེད་ན་དོན་ཆེན་ཡིད་བཞིན་ནོར་ལས་ལྷག །འདེ་འདྲ་རྙེད་པ་ད་རེ་ཙམ་ཞིག་
ལ༑ །དོན་ཆེན་གཏན་གྱི་འདུན་མ་མི་སྒྲུབ་པར། །དོན་མེད་ཆུད་ཟར་གྱུར་པ་བདག་ཅག་

༄༅། །ལ༑ །དཀོན་མཆོག་ཀུན་འདུས་བླ་མའི་ཐུགས་རྗེས་གཟིགས། །
དལ་འབྱོར་དོན་ཡོད་བྱེད་པར་བྱིན་གྱིས་རློབས། དམིགས་རྐང་དང་པོའོ། །འདུས་བྱས་ཐམས་
ཅད་མི་རྟག་གློག་བཞིན་གཡོ། །སྣོད་བཅུ་གང་ལ་བསམ་ཀྱང་འཇིག་པའི་ཆོས། །འཆི་

བར་ངེས་ཤིང་ནམ་འཆི་ཆ་མེད་ཀྱང་། །རྟག་འཛིན་སེམས་ཀྱིས་རང་མགོ་བསྐོར་ནས་སུ། །བག་མེད་དང་དུ་གནས་པ་བདག་
ཅག་ལ། །དཀོན་མཆོག་ཀུན་འདུས་བླ་མའི་ཐུགས་རྗེས་གཟིགས། །མི་རྟག་འཆི་བ་དྲན་པར་བྱིན་གྱིས་རློབས། དམིགས་རྐང་
གཉིས་པའོ། །དཀར་ནག་ལས་འབྲས་ནམ་ཡང་ཆུད་མི་ཟ། །རྒྱུ་འབྲས་བསླུ་བ་མེད་པའི་ལམ་འདི་ལས། །འཁོར་དང་མྱ་ངན་
འདས་པའི་ཆོས་སུས་སྣང་། །རང་བྱས་རང་ལ་སྨིན་པར་ངེས་ན་ཡང་། །ཚུལ་བཞིན་འཇུག་ལྡོག་མི་ནུས་བདག་ཅག་ལ། །
དཀོན་མཆོག་ཀུན་འདུས་བླ་མའི་ཐུགས་རྗེས་གཟིགས། །དགེ་སྡིག་བླང་དོར་བགྱིད་པར་བྱིན་གྱིས་རློབས། དམིགས་རྐང་གསུམ་

༄༅། །པའོ། །བཟོད་པར་དཀའ་བའི་སྡུག་བསྔལ་མང་དང་ལྡན། །བདེ་བར་སྣང་བས་ཡིད་བསླུས་འགྱུར་
བ་ཅན། །ཟག་བཅས་ཕུང་པོ་མཐའ་དག་སྡུག་བསྔལ་རྒྱུ། །ཁམས་གསུམ་འཁོར་བ་མེ་ཡི་འོབས་འདྲ་ཡང་། །དེ་ལྟར་མི་
ཤེས་ཆགས་ལྡན་བདག་ཅག་ལ། །དཀོན་མཆོག་ཀུན་འདུས་བླ་མའི་ཐུགས་རྗེ་གཟིགས། །ངེས་འབྱུང་བསམ་པ་སྐྱེ་བར་བྱིན་
གྱིས་རློབས། དམིགས་རྐང་བཞི་པའོ། དེ་ནས་ཐུན་མིན་སྔོན་འགྲོའི་སྐྱབས་འགྲོ་ནི། །མདུན་དུ་དཔལ་བསམ་ཤིང་ཆེན་ཡལ་ག་ལྔའི། །དབུ་
སུ་བླ་མ་ཨོ་རྒྱན་རྡོ་རྗེ་འཆང་། །བརྒྱུད་པའི་བླ་མ་ཡི་དམ་མཁའ་འགྲོས་བསྐོར། །མདུན་དུ་སྟོན་མཆོག་དུས་གསུམ་སངས་

རྒྱས་རྣམས། །གཡས་སུ་ཉེ་སྲས་ཐེག་ཆེན་འཕགས་པའི་ཚོགས། །རྒྱབ་ཏུ་གསུང་རབ་གླེགས་བམ་རྣམ་པ་ཅན། །གཡོན་
དུ་མཆོག་བརྒྱད་ཉན་རང་དགེ་འདུན་དང་། །མཐའ་སྐོར་ཡེ་ཤེས་ཆོས་སྐྱོང་ཚོགས་རྣམས་ཏེ། །ཕྱོགས་བཅུ་དུས་གསུམ་
སྐྱབས་ཡུལ་ཐམས་ཅད་ཀུན། །མ་མཚངས་མེད་པ་ཏིལ་གོང་ལྟར་གསལ་བའི། །མདུན་དུ་རང་དང་མ་སོགས་ལྟོས་བཅས་
དང་༑ །མཁའ་ཁྱབ་སེམས་ཅན་ཀུན་གྱིས་གུས་བཏུད་དེ། །དུས་འདི་ནས་བཟུང་བྱང་ཆུབ་སྙིང་པོའི་བར། །ཡིད་ཆེས་
མཆོག་གིས་སྐྱབས་སུ་འགྲོ་བར་བསམ། །ནམ་མཁའི་གནས་སུ་ནམ་མཁའ་གང་བ་ཡི། །བླ་མ་ཡིད་དམ་མཁའ་འགྲོའི་

༄༅།         །ཚོགས་རྣམས་དང་། །སངས་རྒྱས་ཆོས་དང་འཕགས་པའི་དགེ་འདུན་ལ། །བདག་དང་འགྲོ་དྲུག་
གུས་པས་སྐབས་སུ་མཆི། །སྐྱབས་ཡུལ་དེ་ལྟ་བུའི་མདུན་དུ་སེམས་སྐྱེད་པ་ལ། །ཐོག་མར་ཚད་མེད་བཞི་ལ་བློ་སྦྱང་ནས་སེམས་ཅད་ཐམས་ཅད་བདེ་བ་དང་སོགས་ཅི་
རིགས་བསགས། དངོས་གཞི་སེམས་སྐྱེད་པ་ནི། ཧོ། ཇི་ལྟར་དུས་གསུམ་རྒྱལ་བ་སྲས་བཅས་ཀྱིས། །བྱང་ཆུབ་མཆོག་ཏུ་ཐུགས་ནི་
བསྐྱེད་བ་ལྟར། །བདག་ཀྱང་མཁའ་ཁྱབ་འགྲོ་ཀུན་བསྒྲལ་བྱའི་ཕྱིར། །བླ་མེད་བྱང་ཆུབ་མཆོག་ཏུ་སེམས་བསྐྱེད་དོ། འདི་
འབུམ་བསགས། རྗེས་སུ་འབྲས་བུ་སྔགས་ཀྱི་སེམས་སྐྱེད་ཚུལ་ཁྱད་པར་གྱི་ཚུལ་དུ། །བདག་དང་མཐའ་ཡས་སེམས་ཅན་རྣམས། །ཡེ་ནས་སངས་

རྒྱས་ཡིན་པ་ལ། །ཡིན་པར་ཤེས་པའི་བདག་ཉིད་དུ། །བྱང་ཆུབ་མཆོག་ཏུ་སེམས་བསྐྱེད་དོ། ཞེས་པའང་ཅི་རིགས་བརྗོད་དོ། །
མཎྜལ་ལ་ཚོམ་བུ་བཀོད་ལ། ཨོཾ་ཨཿཧཱུྃ། །ཆོས་དབྱིངས་མཉམ་ཉིད་ཆོས་སྐུའི་ཞིང་ཁམས་སུ། །རང་སྣང་མ་འགགས་ལོངས་སྐུ་
རིགས་ལྔའི་ཞིང་། །མཁའ་ཁྱབ་སྤྲུལ་སྐུའིཞིང་གི་བཀོདཔ་རྣམས། །ཀུན་བཟང་བདེ་ཆེན་མཆོད་པའི་སྤྲིན་དུ་འབུལ། །ཨོ་
རཏྣ་མཎྜལ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མཡེཨཱ་ཧཱུྃ། ཞེས་འབུལ། རྡོར་སེམས་བསྒོམ་བཟླས་ནི། ཨཱ། བདག་གི་སྤྱི་གཙུག་པད་
ཟླའི་གདན་སྟེང་དུ། །དཔལ་ལྡན་རྡོ་རྗེ་སེམས་དཔའ་ཟླ་བའི་མདོག །རྡོ་རྗེ་དྲིལ་འཛིན་སྙེམས་མ་ཡུམ་དང་འཁྱུད།

༄༅། །ལོངས་སྐུའི་ཆས་རྫོགས་རྡོ་རྗེ་སྐྱིལ་ཀྲུང་བཞུགས། །ཐུགས་ཀར་ཟླ་སྟེང་ཧཱུྃ་ལ་ཡིག་བརྒྱས་
བསྐོར། །བདུད་རྩིའི་རྒྱུན་བབ་སྡིག་སྒྲིབ་དག་པར་གྱུར། སྟོབས་བཞི་ཚང་བའི་སྒོ་ནས་བདུད་རྩི་འབེབ་སྦྱོང་གི་དམིགས་པ་བཅས་ཡིག་བརྒྱ་བཟླ།
ཐུན་མཐར། །མགོན་པོ་བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་
མཛོད་ཅིག །གཙོ་བོ་རྡོ་རྗེའཛིན་པ་སྟེ། །ཐུབས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི།
བདག་དང་སེམས་ཅན་ཐམས་ཅན་ཀྱི་སྐུ་གསུངས་ཐུགས་རྩ་བ་དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་

བཤགས་སོ། །སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། །ཞེས་གསོལ་བ་བཏབ་
པས་རྡོ་རྗེས་སེམས་དཔའི་ཞལ་ནས་རིགས་ཀྱི་བུ་ཁྱོད་ཀྱི་དམ་ཚིག་ཉམས་ཆགས་ཐམས་ཅད་དག་པ་ཡིན་ནོ་ཞེས་གནང་བ་བྱིན་ནས་
རང་ལ་ཐིམ་པས་རང་དང་སེམས་ཅན་ཐམས་ཅད་རྡོ་རྗེ་སེམས་དཔའི་སྐུར་གྱུར་བར་བསམས་ལ་ཡིག་དྲུག་བཟླ། མཐར། །དགེ་བ་འདི་
ཡིས་མྱུར་དུ་བདག །རྡོ་རྗེ་སེམས་དཔའ་འགྲུབ་གྱུར་སོགས་དང་། བདག་དང་སེམས་ཅན་ཐམས་ཅད་ཀྱི། དམ་ཚིག་ཉམས་
ཆགས་ཀུན་དག་ཅིང་། །འདི་ནས་བྱང་ཆུབ་སྙིང་པོའི་བར། །དམ་ཚིག་རྣམ་པར་དག་པར་ཤོག །ཅེས་སོགས་སྨོན་ལམ་གདབ་

༄༅། །བོ། ༈ །བླ་མའི་རྣལ་འབྱོར་ནི། ཨེ་མ་ཧོ། རང་སྣང་དག་པ་རབ་འབྱམས་ཞིང་ཁམས་སུ། རང་
ལུས་རྡོ་རྗེ་རྣལ་འབྱོར་མར་གསལ་བའི། །སྤྱི་བོར་ཆུ་སྐྱེས་འདབ་སྟོང་ཉི་ཟླའི་སྟེང་། །སྐྱབས་གནས་ཀུན་འདུས་ཨོ་རྒྱན་རྡོ་རྗེ་
འཆང་༑ །དཀར་དམར་ཞི་འཛུམ་རྡོ་རྗེ་ཐོད་བུམ་བསྣམས། །ལོངས་སྐུའི་ཆས་རྫོགས་མཚོ་རྒྱལ་ཡུམ་དང་འཁྲིལ། །སྐུ་ལ་
རང་བྱུང་རྒྱུད་སྡེའི་དཀྱིལ་འཁོར་རྫོགས། །རྩ་བརྒྱུད་བླ་མ་མཁའ་འགྲོ་དམ་ཅན་བཅས། །ཏིལ་གྱི་གང་བུ་ཕྱེ་བ་བཞིན་དུ་
བཞུགས༑ །རྔ་ཡབ་གླིང་ནས་དེ་འདྲའི་ཡེ་ཤེས་པ། །ཆར་ལྟར་བབ་པས་བསྒོམས་པའི་རྟེན་ལ་ཐིམ། ཧཱུྃ། ཨོ་རྒྱན་ཡུལ་

སོགས་ཚིག་བདུན་གསོལ་འདེབས་གསུམ་མམ་བདུན་བརྗོད་པས་སྤྱན་དྲངས་ལ་བསྟིམས་ནས་ཡན་ལག་བདུན་པ་བྱ་བ་ནི། ཧོཿ རྡུལ་སྙེད་ལུས་བཏུད་གུས་པས་
ཕྱག་འཚལ་ལོ། །སྣང་སྲིད་གཞིར་བཞེངས་ཀུན་བཟང་མཆོད་པས་མཆོད། ཚེ་རབས་ནས་བསགས་སྡིག་ལྟུང་ཅི་མཆིས་
བཤགས༑ འཁོར་འདས་དགེ་ཚོགས་ཀུན་ལ་རྗེས་ཡི་རངས། འགྲོ་ཁམས་ཇི་སྲིད་རྡོ་རྗེ་སྐུར་བཞུགས་ནས། ཟབ་རྒྱས་
ཆོས་ཀྱི་འཁོར་ལོ་བསྐོར་དུ་གསོལ། དགེ་ཚོགས་མ་ལུས་སངས་རྒྱས་ཐོབ་ཕྱིར་བསྔོ། གསོལ་བ་གདབ་པ་ནི། ནུབ་ཕྱོགས་ཨོ་
རྒྱན་དབང་གི་ཕོ་བྲང་དུ། བདེ་གཤེགས་སྐུ་གསུང་ཐུགས་ཀྱི་སྤྲུལ་པ་སྟེ། འཛམ་བུའི་གླིང་དུ་འགྲོ་བའི་དོན་ལ་བྱོན། རིག་

༄༅། །འཛིན་མཁའ་འགྲོ་མང་པོའི་འཁོར་གྱིས་བསྐོར། །པདྨ་འབྱུང་གནས་ཀྱི་ལྷ་ཚོགས་ལ་གསོལ་བ་
འདེབས༑ ཨོ་རྒྱན་པདྨ་འབྱུང་གནས་ལ་གསོལ་བ་འདེབས། །བདག་ལ་དབང་བསྐུར་བྱིན་གྱིས་བརླབ་ཏུ་གསོལ། ཞེས་
མོས་གུས་གདུང་ཤུགས་དྲག་པོས་གསོལ་བ་བཏབ་ཅིང་འོད་ཟེར་བདུད་རྩིའི་རྒྱུན་གྱིས་སྤྱི་བོ་ནས་དབང་བསྐུར་བྱིན་གྱིས་བརླབས་པར་བསམ། གཞན་ཡང་ཨོ་རྒྱན་ཆེན་པོ་དང་ཡི་དམ་
གང་ཡང་རུང་བ་དབྱེར་མེད་ཀྱི་བླ་མའི་རྣལ་འབྱོར་ལ་དཔེར་མཚོན་ན་རྟ་མགྲིན་ལྟ་བུ་ལ་ངོ་བོ་ཨོ་རྒྱན་ཆེན་པོ་ལ་རྣམ་པ་རྟ་མགྲིན་དུ་གསལ་བཏབ་ལ། དམར་ནག་གྲུ་གསུམ་དབང་གི་
ཚིགས་རྐང་དྲུག་པོའི་རྗེས་སུ། བདག་ལ་དབང་བསྐུར་བྱིན་གྱིས་བརླབ་ཏུ་གསོལ། །ཞེས་སྦྱོར་བའི་ཚིག་བདུན་པོས་གསོལ་བ་བཏབ། དེ་བཞིན་གཤིན་རྗེའི་གཤེད་ལ།

མཐིང་ནག་ཨེ་ལས་སོགས་འགྲེའོ། ཐུནམཐར་དབང་བཞི་ལེན་པ་ནི། བླ་མའི་གནས་གསུམ་ཡི་གེ་འབྲུ་གསུམ་ལས། འོད་ཟེར་དཀར་
དམར་མཐིང་གསུམ་བྱུང་ནས་སུ། རང་གི་གནས་གསུམ་ཐིམ་པས་བྱིན་གྱིས་བརླབས། སླར་ཡང་བླ་མ་འཁོར་བཅས་འོད་དུ་
ཞུ༑ ཚངས་པའི་ལམ་ནས་སྙིང་གི་ཐིག་ལེར་ཐིམ། བླ་མའི་ཐུགས་དང་རང་སེམས་དབྱེར་མེད་པ། སེམས་ཉིད་གཉུག་མ་
ཆོས་སྐུའི་ངང་བཞག་པས། སྒྲིབ་པ་བཞི་དག་དབང་བཞིའི་ཡེ་ཤེས་ཐོབ། ལམ་བཞི་འབྱོངས་ཤིང་སྐུ་བཞི་མངོན་གྱུར་པའི།
བྱིན་རླབས་དབང་བསྐུར་མ་ལུས་ཐོབ་པར་གྱུར། ཅེས་བསམ་ལ་བཛྲ་གུ་རུ་ཅི་རིགས་བགྲང་མཐར། །སྐྱེ་བ་ཀུན་ཏུ་ཡང་དག་བླ་མ་སོགས་སྨོན་

༄༅།     །ལམ་གདབ་བར་བྱའོ། །སྔོན་འགྲོའི་ངག་འདོན་འདི་ནི་མི་ཕམ་འཇམ་དཔལ་དགྱེས་པས་བསྡེབས་པ་དགེ་ལེགས་འཕེལ།། ཅེས་དང་།
གང་དུ་སྐྱེས་པའི་སྐྱེ་བ་ཐམས་ཅད་དུ། །མཐོ་རིས་ཡོན་ཏན་བདུད་ལྡན་ཐོབ་པར་ཤོག །སྐྱེས་མ་ཐག་ཏུ་ཆོས་དང་འཕྲད་གྱུར་
ནས༑ །ཚུལ་བཞིན་བསྒྲུབ་པའི་རང་དབང་ཡོད་པར་ཤོག །དེར་ཡང་བླ་མ་དམ་པ་མཉེས་བྱས་ནས། །ཉིན་དང་མཚན་དུ་
ཆོས་ལ་སྤྱོད་པར་ཤོག །ཆོས་ཐོབ་ནས་ནི་སྙིང་པོའི་དོན་བསྒྲུབས་ཏེ། །ཚེ་དེས་སྲིད་པའི་རྒྱ་མཚོ་བརྒལ་བར་ཤོག །སྲིད་
པར་དམ་པའི་ཆོས་རབ་སྟོན་བྱེད་ཅིང་། །གཞན་ཕན་སྒྲུབ་ལ་སྐྱོ་ངལ་མེད་པར་ཤོག །རླབས་ཆེན་གཞན་དོན་ཕྱོགས་རིས་མེད་

པ་ཡིས། །ཐམས་ཅད་ཕྱམ་གཅིག་སངས་རྒྱས་ཐོབ་པར་ཤོག །ཅེས་ཀུན་མཁྱེན་ཀློང་ཆེན་པའི་གསུང་ངོ།། །།

༄༅། །དཀོན་མཆོག་གསུམ་ལ་ཕྱག་འཚལ་ལོ། །སྐུར་གྱུར་པ་ནི་ཐམས་ཅད་ལ། མཚན་མཆོག་སུམ་ཅུ་
གཉིས་མངའ་བའི། །རྫོགས་པའི་སངས་རྒྱས་གྲགས་ལྡན་པས། རྒྱལ་བ་ཀུན་ལ་ཕྱག་འཚལ་ལོ། །རྫོགས་སངས་གང་དུ་
བལྟམས་པ་དང་། གང་དུ་བྱང་ཆུབ་ལ་རེག་དང་། ཞི་བའི་འཁོར་ལོ་བསྐོར་བ་དང་། ཟག་མེད་མྱ་ངན་འདས་པ་དང་།
བདེ་གཤེགས་གང་དུ་བཞུགས་པ་དང་། འཆག་པ་དང་ནི་བཞེངས་པ་དང་། སེང་གེ་ལྟ་བུར་གཟིམས་པ་ཡི། གནས་དེ་ལ་
ནི་བདག་ཕྱག་འཚལ། སྟེང་དང་འོག་དང་བར་དག་དང་། ཕྱོགས་དང་ཕྱོགས་མཚམས་རྣམས་སུ་ཡང་། སྐྱུར་བཅས་སྐུར་

ནི་མེད་པ་ཡི། མཆོད་རྟེན་ལ་ནི་བདག་ཕྱག་འཚལ། རྐང་གཉིས་དམ་པ་ཤར་དང་ནི། བྱང་གི་ཕྱོགས་ཆར་བཞུགས་པ་
ཡི༑ །རྒྱལ་བ་བརྟེན་དཀའ་ཞེས་བྱ་བ། དེས་ནི་ཚིག་བཅད་འདི་གསུངས་སོ། །གང་གི་ཚིགས་བཅས་འདི་བཞི་ཡིས།
དེ་བཞིན་གཤེགས་པ་བསྟོད་བྱེད་ན། བསྐལ་པ་བྱེ་བ་སྟོང་དུ་ནི། །དེ་ནི་ངན་འགྲོར་འགྲོ་མི་འགྱུར། །ཚིགས་སུ་བཅད་པ་བཞི་པ་
རྫོགས་སོ།། །། །མར་ངོར། དཀོན་མཆོག་གསུམ་ལ་ཕྱག་འཚལ་ལོ། །སྐྱེས་བུ་ཁྱུ་མཆོག་ཁྱོད་འདྲའི་དགེ་སྦྱོང་ཆེན་པོ་གཞན་
དག་ལྷ་ཡུལ་ས་ལའང་མེད། འཇིག་རྟེན་འདི་ནའང་ཡོད་པ་མ་ཡིན་རྣམཐོས་བུ་ཡི་གནས་ནའང་ཡོད་མ་ཡིན། ལྷ་ཡི་ཕོ་བྲང་

༄༅། །གནས་མཆོག་དག་ནའང་མེད་ལ་ཕྱོགས་དང་ཕྱོགས་མཚམས་དག་ནའང་མེད།
བཅས་པའི་ས་སྟེང་རྒྱས་པ་ཀུན་ཏུ་བསྐོརཀྱང་ག་ལ་ཡོད།། །།

༄༅། །མཛད་པ་བཅུ་གཉིས་ལས་བརྩམས་པའི་བསྟོད་པ་ལེགས་བྱས་ཡོངས་འདུའི་སྙེ་མ་ནི། སྭ་སྟི་སི་དྡྷཾ། ཐུབ་རྣམས་སྤངས་
རྟོགས་ཡོན་ཏན་རབ་མཉམ་ཡང་། གདུལ་དཀའི་འགྲོ་ལ་ཉེར་བརྩེའི་སྙིང་སྟོབས་ལ། །ཕྱོགས་བཅུའི་རྒྱལ་ཀུན་མགྲིན་
གཅིག་བསྔགས་པའི་ཡུལ། །བཅོམ་ལྡན་ཤཱཀྱ་སེང་གེར་མགོས་ཕྱག་འཚལ། །བདེ་གཤེགས་ཀྱིས་བསྐུལ་ཅོད་པཎ་མ་ཕམ་
དབུར༑ །བཅིང་ཏེ་གཟིགས་པ་ལྔ་ཡིས་འཛམ་གླིང་འགྲོ། །ཡང་དག་ལམ་ལ་དཀྲི་ཕྱིར་དགའ་ལྡན་ནས། །འཕོ་མཛད་དམ་
པ་ཏོག་དཀར་ལ་ཕྱག་འཚལ། །ས་ག་ཟླ་བའི་ཡར་ཚེས་བཅོ་ལྔའི་མཚན། །སྒྱུ་འཕྲུལ་ལྷ་མོ་གསོ་སྦྱོང་ལ་གནས་དུས། །

གླང་ཆེན་ཐལ་དཀར་མཆེ་བ་དྲུག་ལྡན་གྱི། །རྣམ་པས་ལྷུམས་སུ་ཞུགས་ལ་ཕྱག་འཚལ་ལོ། །དབོ་ཟླའི་ཚེ་བཅུར་གློ་གཡས་
ནས་བལྟམས་ཚེ། །ངོ་མཚར་ལྟས་བཟང་ལྷ་ཀླུས་སྲི་ཞུ་མཛད། །སྐྱེ་མཐར་ཞལ་འཆེས་ལུས་ཅན་བདེ་སྐྱེད་མཐུས། །དོན་
ཀུན་གྲུབ་མཚན་གསོལ་ལཕྱག་འཚལ་ལོ། །ཡི་གེ་རྐྱལ་དང་གླང་ཆེན་འདུལ་ལ་སོགས། དྲུག་ཅུ་རྩ་བཞི་ལས་བརྒལ་སྒྲ་
རྩལ་གྱིས། །གཞོན་ནུས་དུས་ནས་སྟོབས་ཅན་དྲེགས་ལྡན་ཚོགས། །ཁེངས་པས་འཕྲོག་པར་མཛད་ལ་ཕྱག་འཚལ་ལོ། །
རང་ལོ་ཉེར་དགུའི་བར་དུ་རྒྱལ་པོའི་སྲིད། །བསྐྱངས་ཚེ་འཇིག་རྟེན་མཐུན་དང་ལོག་རྟོག་རྣམས། །སེལ་ཕྱིར་ས་འཚོ་གྲགས་

༄༅། །འཛིན་གྱིས་མཚོན་པའི། །བཙུན་མོ་ཁབ་ཏུ་བཞེས་ལ་ཕྱག་འཚལ་ལོ། །རྒྱལ་གསུང་སིལ་སྙན་
སྒྱུར་དྲངས་ཉེར་བསྐུལ་ཞིང་། །རྒ་ན་འཆི་དང་དགེ་སློང་གཟིགས་རྐྱེན་གྱིས། །མཆོད་རྟེན་རྣམ་དག་དྲུང་དུ་རབ་བྱུང་བར། །
བརྒྱ་བྱིན་དུར་སྨྲིག་ཕུལ་ལ་ཕྱག་འཚལ་ལོ། །ནི་རཉྫནར་མཁའ་ཁྱབ་ཏིང་འཛིན་ལ། །ལོ་དྲུག་དཀའ་བ་སྤྱད་ཚེ་ཟས་གཙང་
སོགས། །དབུགས་དབྱུང་ལེགས་སྐྱེས་འོ་མས་བསྙེན་བཀུར་མཐུས། །གསེར་མདོག་ལང་ཚོ་དར་ལ་ཕྱག་འཚོལ་ལོ། །
སྐྱིལ་ཀྲུང་གཅིག་ལ་བྱང་ཆུབ་མཆོག་བརྙེས་ཕྱིར། །རྡོ་རྗེའི་གདན་ལ་རྩ་ཚོང་བཀྲ་ཤིས་ལས། །ཉེར་བླངས་ཟེར་བའི་ཆུན་པོ་

བཏིང་བའི་སྟེང་། །མི་གཡོའི་དམ་བཅའ་བརྟན་ལ་ཕྱག་འཚལ་ལོ། །བདུད་སྡེའི་མཚོན་ཆར་མཛེས་མའི་བསླུ་བྲིད་ཀྱིས། །
མ་ཚུགས་གྲངས་མེད་མཆོད་སྦྱིན་དབང་པོ་རུ། །ས་ལྷས་ཐལ་མོ་སྦྱར་ཚེ་འདོད་ལྷ་ཡིས། །དང་བས་ཆེད་དུ་བསྔགས་ལ་ཕྱག་
འཚལ་ལོ། །སུམ་ཅུ་རྩ་ལྔའི་དགུང་ལོར་ཉེར་བབས་དུས། །ས་ག་ཟླ་བའི་བཅོ་ལྔའི་ཐུན་དྲུག་གི །ཐ་མར་བླ་མེ་བྱང་ཆུབ་
བདུད་རྩིའི་བཅུད། །ཐུགས་ཀྱི་དཔལ་བེར་གཏམས་ལ་ཕྱག་འཚལ་ལོ། །བདུན་ཕྲག་བདུན་མཐར་བཀྲ་ཤིས་ཚིགས་བཅད་
གསུངས༑ །ཚངས་དབང་གིས་བསྐུལ་ཝ་ར་ཎཱ་སི་རུ། །ཆུ་སྟོད་ཟླ་བའི་ཚེས་བཞིར་བདེན་པ་བཞིའི། །ཆོས་ཀྱི་འཁོར་ལོ་

༄༅། །བསྐོར་ལ་ཕྱག་འཚལ་ལོ། །བརྒྱད་ཅུའི་ལོ་ལ་སླེབ་པའི་དཔྱིས་ཟླ་ཡི། །བཅོ་ལྔའི་ཚེས་ཀྱི་ནང་པར་
དེ་བཞིནགཤེགས། །འཇིག་རྟེན་ཁམས་སུ་མི་སྣང་ལྟར་གྱུར་ནས། མྱ་ངན་འདའ་བར་མཛད་ལ་ཕྱག་འཚལ་ལོ། །ཐུན་
མོང་གདུལ་བྱར་བསྟན་ཀྱང་ངེས་པའི་དོན། །སྐྱེ་འཆི་སྤངས་པའི་སྐུ་ལ་ཕྱག་འཚལ་ཞིང་། །ནམ་མཁའ་མཛོད་ཀྱི་སྒོ་འཕར་
ཡོངས་ཕྱེ་བའི། །འཛད་མེད་དངོས་བཤམས་ཡིད་སྤྲུལ་མཆོད་པ་འབུལ། །ཐོག་མེད་བསགས་པའི་སྡིག་ལྟུང་མ་ལུས་པ།
བཉེན་པོ་སྟོབས་བཞིའི་སྒོ་ནས་བཤགས་པར་བགྱི། །རང་གཞན་ཀུན་གྱིས་བསྒྲུབས་པའི་དགེ་བ་ལ། །དང་བའི་སེམས་ཀྱིས་

རྟག་ཏུ་ཡི་རང་ངོ་། །རྒྱལ་སྲས་སློབ་མར་བཅས་པ་འཁོར་བའི་མཐའ། །སྟོངས་མིན་ཆོས་ཀྱི་འཁོར་ལོ་བསྐོར་བར་
བསྐུལ༑ །འགྲོ་ཀུན་ཐར་པའི་ལམ་དུ་མ་བཞག་པར། །གཟུགས་སྐུ་མྱ་ངན་མི་འདའ་བརྟན་པར་བཞུགས། །ཉེར་བསགས་
བསོད་ནམས་ཕུང་པོ་སྐྱེ་དགུ་རྣམས། །རྣམ་མཁྱེན་ཡེ་ཤེས་འཐོབ་པའི་རྒྱུ་རུ་བསྔོ། །དགེ་བའི་འབྲས་བུ་འཇིག་རྟེན་ཁམས་
རྣམས་སུ། །བཀྲ་ཤིས་བདེ་ལེགས་ཆེན་པོས་ཁྱབ་པར་ཤོག །།

༄༅། །དནི་སྡོམ་པ་གསུམ་གྱི་བརྒྱུད་པའི་ཁྱད་པར་སོགས་ཡུལ་དང་པོ་རྣམས་ལས། ཐོག་མར་སོ་ཐར་སྡོམ་རྒྱུན་གྱི་བརྒྱུད་འདེབས་ནི། མཚན་
དཔའི་གཟུགས་སྐུ་མཐོང་དང་ཚངས་དབྱངས་གསུང་། །ལྷན་ཅིག་ཐོས་པའི་མོད་ལ་སྲིདཞིའི་གདུང་། །རབ་བསལ་ཁྱོད་
ཐུགས་རྣམ་མཁྱེན་ལ་སྦྱོར་བ། །ཀུན་མཁྱེན་ཉི་མའི་གཉེན་ལ་གསོལ་བ་འདེབས། །ཤཱ་རིའི་བུ་དང་རྒྱལ་རིགསསྒྲ་གཅན་ཡྻ
འཛིན༑ །བྲམ་ཟེའི་བཙུན་པ་རཱ་ཧུ་ལ་གུབྟ། །འཕགས་མཆོག་ཀླུ་སྒྲུབ་སློབ་དཔོན་ལེགས་ལྡན་འབྱེད། །དཔལ་སྦས་ཡེ་
ཤེས་སྙིང་པོར་གསོལ༴ གངས་ཅན་བསྟན་པའི་ཉི་མཞི་བ་འཚོ། །རྦ་རིགས་རཏྣ་གཙང་པ་རབ་གསལ་ཞབས། ཤཱཀྱ་མུ་

ནེ་གཡོར་པོ་དགེ་བ་འབྱུང་། །དགོངས་པ་རབ་གསལ་ཞབས་ལ་གསོལ༴ ཀླུ་མེས་ཚུལ་ཤེ་རྡོ་རྗེ་རྒྱལ་མཚན་དང་། །སྣེ་པོ་
གྲགས་རྒྱལ་འབྲེ་ཆེན་ཤེས་རབ་འབར། །བརྩོན་འགྲུས་འབར་དང་གཞོན་ནུ་སེང་གེའི་ཞབས། །གྲོ་སྟོན་བདུད་རྩི་གྲགས་ལ
མཆིམས་ཆེན་ནམ་མཁའ་གྲགས་དང་གྲགས་ཤེ་བ། །མཆིམས་སྟོན་བློ་བཟང་གྲགས་པ་ཀུན་རྒྱལ་རྗེ། །གྲུབ་པ་ཤེས་རབ་པཎ་
ཆེན་དགེ་འདུན་གྲུབ། །གནས་སྙིང་ཀུན་དགའི་མཚན་ལ༴ དགེ་འདུན་རྒྱ་མཚོ་དགེ་ལེགས་དཔལ་བཟང་པོ། །དཔལ་
འབྱོར་རྒྱ་མཚོ་དཀོན་མཆོག་ཆོས་འཕེལ་དང་། །དཀོན་མཆོག་བསྟན་འཛིན་ངག་དབང་ཆོས་ཀྱི་དཔལ། །མཁན་བརྒྱུད་དམ་

༄༅། །པ་རྣམས་ལ་གསོལ་བ་འདེབས། །ངན་སོང་གནས་གསུམ་སྡུག་བསྔལ་དྲག་པོས་མནར། །མི་
དང་འདོད་ལྷ་འགྱུར་བའི་དུཿཁས་གཟིར། ་།གཟུགས་དང་གཟུགས་མེད་འདུ་བྱེད་འཆིང་བས་བཅིངས། །འཁོར་བའི་རང་
མཚང་མངོན་སུམ་མཐོང་བར་ཤོག །ཚུལ་དེས་བཅོས་མིན་ཡིད་འབྱུང་ངེས་པ་ལྔ། །ཡོངས་བྲལ་དཆོག་སྒོ་ནས་གསོལ་
བཞིའི་ལས། །འཁྲུལ་མེད་ཆོགས་ཚངས་སྤྱོད་དཔལ་ཐོབ་སྟེ། །ངུར་སྨྲིག་འཛིན་པའི་མཆོག་ཏུ་འགྱུར་བར་ཤོག །མཐའ་
གཉིས་སྤངས་པའི་བསོད་སྙོམས་ཟས་ཀྱིས་འཚོ། །ཤིང་དྲུང་ཅོག་བུ་ཙམ་གྱི་གནས་མལ་དང་། །རྙེད་སླ་ཕྱག་བདར་ཁྲོད་པའི་

ངུར་སྨྲིག་གོས། །གཞན་གྱིས་སྤྱད་ཟིན་སྨན་ལ་བསྟེན་པར་ཤོག །་ཕམ་པ་བཞི་དང་ལྷག་མ་བཅུ་གསུམ་གྲངས། །སྤངས་
ལྟུང་སུམ་ཅུ་ལྟུང་བྱེད་བཅུ་ཕྲག་དགུ། །སོར་བཤགས་བཞི་དང་ཉེས་བྱས་བརྒྱ་བཅུ་གཉིས། །བག་ཡོད་བརྟན་པོས་ཚུལ་བཞིན་
བསྲུང་བར་ཤོག གཞན་གྱིས་ཁྲོ་དང་མཚོན་སོགས་ཉེ་བར་རྡེག །གཤེ་དང་མཚང་འབྲུ་ལ་སོགས་གནོད་ཀུན་ལ། །དྲན་
ཤེས་བརྟན་པོས་གཉེན་པོ་ལེགས་བརྟེན་ནས། །རྟག་ཏུ་བཟོད་པའི་གོ་ཆ་བགོ་བར་ཤོག །མཁན་སློབ་དགེ་བའི་བཤེས་ལ་
མཆོག་ཏུ་དད། །ཚངས་པ་མཚུངས་པར་སྤྱོད་ལ་གཅིག་ཏུ་གུས། །སྡེ་སྣོད་ལུང་ལ་རབ་སྦྱངས་བསླབ་པ་གསུམ། །མངོན་

༄༅། །པར་རྟོགས་པས་བདག་རྒྱུད་ཕྱུག་པར་ཤོག །བག་ཡོད་མཐུན་པའི་རླུང་གིས་ཚུལ་ཁྲིམས་
གཟིངས༑ །མངོན་མཐོའི་རིན་ཆེན་གླིང་བགྲོད་ཐར་པའི་ནོར། །ལྷག་བསམ་རྒྱལ་མཚན་རྩེ་མོར་ཡོངས་བཀོད་ནས། །འགྲོ་
རྣམས་ཕན་བདེའི་འདོད་དགུས་ཚིམ་བྱེད་ཤོག །ཅེས་ཀུན་མཁྱེན་རྒྱལ་བའི་དབང་པོ་ངག་དབང་བློ་བཟང་རྒྱ་མཚོས་མཛད་པའི་སྡོམ་རྒྱུན་གསོལ་འདེབས།
བརྒྱུད་པའི་ཁྱད་པར་གྱིས་ཞི་འཚོ་ཡབ་སྲས་ཀྱི་ཤོ་ལོ་ཀ་གཅིག་དང་། དགེ་འདུན་རྒྱ་མཚོམན་གྱི་ཤོ་ལོ་ཀ་གཅིག་བསྒྱུར་བ་ཡིན་ནོ།། །།

༄༅། །ཐམས་ཅད་མཁྱེན་པ་ལ་ཕྱག་འཚལ་ལོ། །འདི་ལྟར་སངས་རྒྱས་བཅོན་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། །རིག་པ་དང་ཞབས་སུ་ལྡན་པ། །བདེ་བར་གཤེགས་
པ༑ །འཇིག་རྟེན་མཁྱེན་པ། །སྐྱེས་བུ་འདུལ་བའི་ཁ་ལོ་སྒྱུར་བ། །བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་
བཅོམ་ལྡན་འདས་ཏེ། །དེ་བཞིན་གཤེགས་པ་དེ་ནི་བསོད་ནམས་དག་གི་རྒྱུ་མཐུན་པ། །དགེ་བའི་རྩ་བ་རྣམས་ཆུད་མི་ཟ་
བ༑ །བཟོད་པ་དག་གི་རབ་ཏུ་བརྒྱན་པ། །བསོད་ནམས་ཀྱི་གཏེར་རྣམས་ཀྱི་གཞི། །དཔེ་བྱད་བཟང་པོ་རྣམས་ཀྱིས་སྤྲས་

པ༑ །མཚན་རྣམས་ཀྱི་མེ་ཏོག་རྒྱས་པ། །སྤྱོད་ཡུལ་རན་པར་མཐུན་པ། །མཐོང་ན་མི་མཐུན་པ་མེད་པ། །དད་པས་མོས་
པ་རྣམས་ལ་མངོན་པར་དགའ་བ། །ཤེས་རབ་ཟིལ་གྱིས་མི་གནོན་པ། །སྟོབས་རྣམས་ལ་རྫི་བ་མེད་པ། །སེམས་ཅན་
ཐམས་ཅད་ཀྱི་སྟོན་པ། །བྱང་ཆུབ་སེམས་དཔལ་རྣམས་ཀྱི་ཡབ། །འཕགས་པའི་གང་ཟག་རྣམས་ཀྱི་རྒྱལ་པོ། །མྱ་ངན་
ལས་འདས་པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན། །ཡེ་ཤེས་དཔག་ཏུ་མེད་པ། །སྤོབས་པ་བསམ་གྱིས་མི་ཁྱབ་
པ༑ །གསུང་རྣམ་པར་དག་པ། །དབྱངས་སྙན་པ། །སྐུ་བྱེད་བལྟ་བས་ཆོག་མི་ཤེས་པ། །སྐུ་མཚུངས་པ་མེད་པ། །

༄༅། །འདོད་པ་དག་གིས་མ་གོས་པ། །གཟུགས་དག་གིས་ཉེ་བར་མ་གོས་པ། །གཟུགས་མེད་པ་དག་
དང་མ་འདྲེས་པ། །སྡུག་བསྔལ་ལས་རྣམ་པར་གྲོལ་བ། །ཕུང་པོ་དག་ལས་རབ་ཏུ་རྣམ་པར་གྲོལ་བ། །ཁམས་རྣམས་དང་
མི་ལྡན་པ། །སྐྱེ་མཆེད་རྣམས་བསྡམས་པ། མདུད་པ་རྣམ་ཤིན་ཏུ་བཅད་པ། ཡོངས་སུ་གདུང་བ་དག་ལས་རྣམ་པརགྲོལ་
བ༑ །སྲེད་པ་ལས་གྲོལ་བ། །ཆུ་བོ་ལས་བརྒལ་བ། །ཡེ་ཤེས་ཡོངས་སུ་རྫོགས་པ། འདས་པདང་། མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་རྣམས་ཀྱི་ཡེ་ཤེས་ལ་གནས་པ། མྱ་ངན་ལས་འདས་པ་ལ་མི་གནས་པ། ཡང་དག་པ་

ཉིད་ཀྱི་མཐའ་ལ་གནས་པ། སེམས་ཅན་ཐམས་ཅད་ལ་གཟིགས་པའི་ས་ལ་བཞུགས་པ་སྟེ། འདི་དག་ནི་སངས་རྒྱས་བཅོམ་
ལྡན་འདས་ཀྱི་སྐུ་ཆེ་བའི་ཡོན་ཏན་ཡང་དག་པ་རྣམས་སོ། །དམ་པའི་ཆོས་ནི་ཐོག་མར་དགེ་པ། བར་དུ་དགེ་བ། ཐ་མར་
དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་
བྱང་བ། བཅོམ་ལྡན་འདས་ཀྱིས་ཆོས་ལེགས་པར་གསུངས་པ། ཡང་དག་པར་མཐོང་བ། ནད་མེད་པ། དུས་ཆད་པ་
མེད་པ། ཉེ་བར་གཏོད་པ། འདི་མཐོང་བ་ལ་དོན་ཡོད་པ། མཁས་པ་རྣམས་ཀྱིས་སོ་སོར་རང་གིས་རིག་པར་བྱ་བ།

༄༅། །བཅོམ་ལྡན་འདས་ཀྱིས་གསུངས་པའི་ཆོས་འདུལ་བ་ལ་ལེགས་པར་སྟོན་པ། ངེས་པར་འབྱུང་བ།
རྫོགས་པའི་བྱང་ཆུབ་ཏུ་འགྲོ་བར་བྱེད་པ། མི་མཐུན་པ་མེད་ཅིང་། འདུས་པ་དང་ལྡན་པ། བརྟེན་པ་ཡོད་པ་རྒྱུ་བ་བཅས་པའོ།
ཐེག་པ་ཆེན་པོའི་དགེ་འདུན་ནི། ལེགས་པར་ཞུགས་པ། རིག་པར་ཞུགས་པ། དྲང་པོར་ཞུགས་པ། མཐུན་པར་ཞུགས་
པ༑ ཐལ་མོ་སྦྱར་བའི་འོས་སུ་གྱུར་པ། ཕྱག་བྱ་བའི་འོས་སུ་གྱུར་པ། བསོད་ནམསཀྱི་དཔལ་གྱི་ཞིང་། ཡོན་ཡོངས་སུ་
སྦྱོང་བ་ཆེན་པོ། །སྦྱིན་པའི་གནས་སུ་གྱུར་པ། །ཀུན་ཏུ་ཡང་སྦྱིན་པའི་གནས་སུ་གྱུར་པ་ཆེན་པོའོ། །སངས་རྒྱས་ཡོན་ཏན་

བསམ་མི་ཁྱབ། །ཆོས་ཀྱི་ཡོན་ཏན་བསམ་མི་ཁྱབ། །དགེ་འདུན་ཡོན་ཏན་བསམ་མི་ཁྱབ། །བསམ་མི་ཁྱབ་ལ་དད་བྱས་
པའི༑ །རྣམ་པར་སྨིན་པའང་བསམ་མི་ཁྱབ། །རྣམ་དག་ཞིང་དུ་སྐྱེ་བར་ཤོག །དཀོན་མཆོག་རྫས་དང་གཞན་ལས་འཕྲོག་པ་
སོགས༑ །མ་དག་ལོག་པའི་འཚོ་བ་ཀུན་སྤངས་ནས། །སྡིག་མེད་ཆོས་དང་མཐུན་པའི་ཁ་ཟསཀྱིས། །ལུསཀྱི་ཟོམདོག་
རྒྱས་པར་མཛད་དུ་གསོལ། །དེ་ནས་ཁ་ཟས། ཨོཾ་ཨཱཿཧཱུཾ་གིས་བྱིན་གྱིས་བརླབས་ནས། སྤྱོད་བསྡུས་ལས། ཟས་ལ་ཆ་བཞིར་བགོ་བྱ་སྟེ། །དང་པོ་ལྷ་
ལ་བཤོས་གཙང་ཕུལ། །དེ་རྗེས་ཆོས་སྐྱོང་སྲུང་མ་ལ། །གཏོར་མ་ཤིན་ཏུ་རྒྱ་ཆེར་བཏང་། །རང་གིས་ཟོས་ཤིང་འཐུངས་པ་ཡི། །ལྷག་མ་འབྱུང་པོ་ཀུན་ལ་སྦྱིན། །ཞེས་པ་

༄༅། །ལྟར་རམ། ཡང་ན་དམ་པའི་ཆོས་འདུལ་བ་ལས་གསུངས་པ་ལྟར་ཆ་གསུམ་དུ་བྱས་ལ། ཐོག་མར་ཨོ་གུ་རུ་བཛྲནཻ་ཝི་དྱ་ཨཱཿཧཱུཾ།
གིས་བླ་མ་ལ་ལྷ་བཤོས་གཅིག་ཕུལ། །དེ་བཞིན་དུ། ཨོཾ་སརྦ་བུདྡྷ་བོ་དྷིསཏཱ་བྷྱོ་བཛྲནཻ་ཝི་དྱ་ཨཱཿཧཱུཾ། གིས་སངས་རྒྱས་དང་བྱང་ཆུབ་སེམས་དཔའི་ཚོགས་
རྒྱལ། ཨོ་ཀཱ་མ་དེ་ཝ་མཎྜ་ལ་བཛྲ་ཛ་ནེ་ཝི་དྱ་ཨཱཿཧཱུཾ། གིས་ཡི་དམ་དཀྱིལ་འཁོར་གྱི་ལྷ་ཚོགས་ལ། ཨོཾ་མཉྫུ་ཤྲཱི་བཛྲནི་ཝི་དུ་ཨཱཿཧཱུཾ་ལྟ་བུས་འཇམ་
དབྱངས་སོགས་གང་མོས་ཀྱི་ལྷ་ལ། ཨོཾ་ཤྲཱི་དྷརྨ་པཱ་ལ་བཛྲནི་ཝི་དྱ་ཨཱཿཧཱུཾ་གིས་ཆོས་སྐྱོང་རྣམ་ལ་དབུལ་ལོ། །ཨོཾ་ཨཀཱ་རོ་མུ་ཁཾ་སརྦ་དྷརྨ་ཎཾ་ཨཱ་ཏྱ་
ནུཏྤནྣ་ཏྭ་ཏ་ཨོཾ་ཨཱཿཧཱུཾ་ཕཊ་སྭཱ་ཧཱས་འབྱུང་པོ་སྤྱི་ལ་ལྷ་བཤོས་ཕུལ་ལ། ཨོཾ་ཧ་རི་ཏི་སྭཱ་ཧཱས་འཕྲོག་མ་ལ་ཆངས་བུ་གཅིག་བྱིན། ཨོཾ་ཧ་རི་ཏེ་མཧཱ་ཡཀྵིཾ་

སྭཧཱས་འཕྲོག་མའི་བུ་ལྔ་བརྒྱ་ལ་ཆངས་བུ་གཅིག །་ཨོཾ་ཨ་གྲ་པིཎྚ་ཨ་ཤི་བྷྱཿ་སྭཱཧཱས་ཕུད་ལ་དབང་བའི་འབྱུང་པོ་རྣམས་ར་ཆངས་བུ་གཅིག་སྦྱིན་ནོ། ཟས་ཀྱི་དུག་ལ་
སོགས་ཞི་བར་འདོད་པས་ན། ན་མསརྦ་བུདྡྷ་བོ་དྷི་སཏཱ་ནཾ། ཨོཾ་བ་ལིཾ་ཏ་ཏེ་ཛོ་བ་ལི་ནི་སྭཱཧཱ། ཞེས་ལེན་བརྒྱད་བཟླས་ནས་ཐབ་སྲིན་གྱིས་རེག་ལ་
བཟའ་བར་བྱའོ། །བཟའ་བའི་ཚེ་ཡང་ཟས་ལ་མི་གཙང་བའི་བློ་དང་། སྐྱོ་བའི་བློ་དང་། སྲིན་བུའི་རིགས་ཀྱི་གྲོང་ཁྱེར་ལ་ཕན་གདགས་པའི་བློ་དང་། སྙིང་པོ་བྱང་ཆུབ་ཏུ་བགྲོད་ལྟ
པའི་གྲུབ་པོ་ཆེ་དར་གཅིག་ཏུ་གནས་པར་བྱ་བའི་བློས་བཟའ་བར་བྱའོ། །ཆགས་པ་དང་སྲེད་པ་འཕེལ་བའི་བློས་མི་ཟའོ། །སྤྱོད་འཇུག་ལས། །རན་པ་ཙམ་དུ་ཟ་བར་བྱ། །ཞེས་
པས་དེའི་ཚུལ་ནི་ཡན་ལག་བརྒྱད་པར་ལུས་ཀྱི་ཆ་གཉིས་ཟས། །གཅིག་སྐོམ། །གཅིག་སྟོང་པར་འཇོག་པར་བཤད་པ་ལྟར་རམ། ཡང་ན་ཟས་ཀྱི་གཞི་ལས་འབྱུང་པ་ལྟར། ཆ་

༄༅། །གཉིས་ཟས་དང་སྐོམ། །ཆ་གཅིག་སྟོང་པར་བཞག་གོ ཡང་ན་ལྷའི་རྣལ་འབྱོར་དང་ལྡན་པས་ཡི་དམ་མཆོད་པའི་དོན་དུ་ལོངས་སྤྱོད་ལ་
སྨོན་ལམ་གདབ། མཐའ་ཡང་། ཨོཾ་ཨུཙྪི་པིཎྜ་ཨ་ཤི་བྷྱཿསཱཧཱས་ལྷག་མལ་དབང་བའི་འབྱུང་པོ་རྣམས་ལ་ཆངས་བུ་གཅིག་སྦྱིན་པར་བྱའོ། །དེ་ནས་ཁ་བཀྲུས་ཏེ།
ཡོན་སྦྱོང་བ་ནི། ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ནས་འོད་ཀྱི་རྒྱལ་པོ་
མེ་འོད་རབ་ཏུ་གསལ་བ་ལ་ཕྱག་འཚལ་ལོ། །ན་མཿ ས་མནྟ་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ།
ན་མོ་མཉྫུཤྲཱི་ཀུ་མཱ་ར་བྷཱུ་ཏཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ནི་རཱ་ལཾ་བྷེ། ནི་རཱ་

བྷཱ་སེ། ཛ་ཡེ་ཛ་ཡེ་ལབྦེ། མཧཱ་མ་ཏེ། དཀྵེ་དཀྵེ་ཎི་མེ་པ་རི་ཤོ་དྷ་ཡ་སྭཱ་ཧཱ། གང་གཟུངས་འདི་ལེན་གཅིག་བརྗོད་པར་བྱེད་པ་དེས་ནི་རི་རབ་
ཙམ་གྱི་བསོད་སྙོམས་ཀྱང་ཡོངས་སུ་བྱང་བར་འགྱུར་རོ། །གཟུངས་འདི་ནི་འདུལ་བ་རྣམ་པར་ངེས་པའི་རྒྱུད་ནས་བྱུང་བ་ཡིན་ནོ། །དེ་ནས་ལུང་ལས་འབྱུང་བ་བཞིན། རྒྱལ་པོ་
སྦྱིན་བདག་ཉིད་དེ་བཞིན། །གང་ཡང་སེམས་ཅན་ཚོགས་གཞན་རྣམས་། །ནད་མེད་ཚེ་རིང་ཕུན་སུམ་ཚོགས། །རྟག་ཏུ་
བདེ་བའི་གཉེན་ཐོབ་ཤོག། །ཅེས་དང་། སྦྱིན་པས་འབྱུངཔོ་དབང་དུ་འགྱུར། །སྦྱིན་པས་དགྲ་རྣམས་མེད་པར་འགྱུར། །ཕ་
རོལ་གཉེན་ཡང་སྦྱིན་པ་ཉིད། །དེ་ཕྱིར་སྦྱིན་པ་གཙོ་བོར་བརྗོད། །སྦྱིན་པ་འཇིག་རྟེན་རྒྱན་ཡིན་ཞིང་། །སྦྱིན་པས་ངན་འགྲོ་

༄༅། །ལྡོག་པར་བྱེད། །སྦྱིན་པ་མཐོ་རིས་སྐས་ཡིན་ཏེ། །སྦྱིན་པ་ཞི་བྱེད་དགེ་བའོ། །བྱང་ཆུབ་
སེམས་དཔའི་ལོངས་སྤྱོད་རྣམས། །མི་ཟད་ནམ་མཁའ་ལྟ་བུར་གང་། །ལོངས་སྤྱོད་དེའི་ཐོབ་བྱའི་ཕྱིར། །སྦྱིན་པ་དེ་ནི་ཡང་
དག་སྤེལ། །ཞེས་བསྔོ་སྨོན་དང་སྦྱིན་པའི་ཚིགས་སུ་བཅད་པ་བརྗོདཔར་བྱའོ།། །།

༄༅། །སྐྱེས་ཕྲེང་གསོལ་འདེབས་བསྡུས་པ་འདོད་འབྱུང་ནོར་བུའི་ཕྲེང་བ་ཞེས་བྱ་བ་བཞུགས་སོ། །སྲིད་ཞི་ཀུན་བདག་ཀ་དག་འཇམ་
པའི་ཀློང་། །འོད་གསལ་ཡེ་ཤེས་ལྷུན་གྲུབ་སྐུ་ལྔའི་བདག །རབ་འབྱམས་ཞིང་གི་སྟོན་པ་རྡོ་རྗེ་སེམས། །གདོད་ནས་འཕོ་
འགྱུར་མེད་པར་གསོལ་བ་འདེབས། །གཞི་ལས་མ་གཡོས་རང་སྣང་སྒྱུ་འཕྲུལ་གར། །རྟག་ཁྱབ་ལྷུན་གྲུབ་ཕྲིན་ལས་གང་
འདུལ་གྱིས། །མ་ལུས་ཕན་བདེའི་འབྱུང་གནས་དངོས་ཀུན་བདག །རྗེ་བཙུན་འཇམ་དཔལ་དབྱངས་ལ་གསོལ་བ་
འདེབས༑ །འདས་པའི་དུས་ན་སངས་རྒྱས་འཇོམས་པའི་ཏོག །མ་འོངས་རྣམ་འདྲེན་མགོན་པོ་ཀུན་ཏུ་གཟིགས། །ད་ལྟ་

མོས་པ་རབ་དགའི་སྙིང་པོ་ཡི། །ཞིང་དང་སྟོན་པར་བསྟན་ལ་གསོལ་བ་འདེབས། །ཡུལ་དབུས་རྡོ་རྗེ་གདན་གྱི་ཀེའུ་ཚང་
དུ༑  འཇམ་དཔལ་སྐུ་ཡི་རིག་འཛིན་བཤེས་གཉེན་གྱིས། །མདོ་རྒྱུད་ཆོས་ཀྱི་གསང་མཛོད་དབང་བསྐུར་བས། །མཁྱེན་
རྟོགས་རྩལ་ཆེན་རྫོགས་ལ༴ སེམས་ཀློང་མན་ངག་བརྒྱུད་གསུམ་བླ་མ་ཡིས། །དགོངས་པས་བྱིན་བརླབས་ཐུགས་ཡིད་
གཅིག་ཏུ་འདྲེས། །ཟག་པ་རང་ཟད་འཆི་མེད་རྡོ་རྗེ་སྐུ། །པཎ་ཆེན་བི་མ་མི་ཏྲ་ལ འཕགས་པའི་ཡུལ་དུ་པཎ་ཆེན་སྒོ་མཐའ་
ཡས༑ །འཁོར་ལོ་སྡོམ་དངོས་རྡོ་རྗེ་དྲིལ་བུ་པ། །ནགས་ཀྱི་རིན་ཆེན་ལ་སོགས་པཎ་གྲུབ་ཀྱི། །རྒྱལ་བསྟན་རྒྱས་པར་མཛད་

༄༅། ་།ལ༴ ཟ་ཧོར་ཡུལ་དུ་རྒྱལ་པོ་གཙུག་ལག་འཛིན། །བོད་ཡུལ་བསྟན་པའི་ཤིང་རྟ་ཁྲི་སྲོང་རྗེ། །
དེ་ཡི་རྣམ་འཕྲུལ་རྒྱལ་སྲས་ལྷ་རྗེའི་ཚུལ། །དངོས་གཅིག་དུ་མར་སྣང་ལ། དེ་ཉིད་སངས་རྒྱས་མ་ཆགས་པདྨ་ཅན། །སྐུ་
གསུང་ཐུགས་ཡོན་ཕྲིན་ལས་རྣམ་འཕྲུལ་ལྔ། །གཏེརསྟོན་རིག་འཛིན་སྐྱེ་བ་བཅུ་གསུམ་སོགས། །སྒྱུ་འཕྲུལ་བསམ་ཡས་
སྟོན་ལ ཤངས་དང་ཟབ་ལུང་རང་སྣང་ཡེ་ཤེས་ཤིང༌། །རྡོ་རྗེ་དབྱིངས་ཤར་སོ་ཟུར་གནུབས་སོགས་དང་། །དངོས་མཇལ་
གཞི་ལམ་འབྲས་བུའི་རྒྱུད་དོན་གཟིགས། །གསང་བ་རྒྱ་མཚོའི་བདག་པོར༴ །བོད་ཡུལ་ཕན་བདེའི་བཙས་གཅིག་རྭ་སྒྲེང་

ནས༑ །བྱང་ཆུབ་སེམས་ཀྱི་མངའ་བདག་མར་མེ་མཛད། ཡབ་སྲས་བརྒྱུད་པས་རྗེས་བཟུང་བྱིན་བརླབས་པས། །ཨུ་པ་
སི་ཀའི་རྣམ་འཕྲུལ་ས་ཆེན་ཕུག་སོགས་འཇམ་དབྱངས་བརྩེ་བ་ཆེས། །ལན་གསུམ་རྗེས་བཟུང་འབྲོག་མི་བརྒྱད་བཅས་
ཀྱིས༑ །ཚད་མ་གསུམ་ལྡན་སྙན་བརྒྱུད་སྨིན་གྲོལ་སྩལ། །རྗེ་བཙུན་གྲགས་པ་ཁུ་དབོན༴ སྤྲུལ་པའི་སྲས་མཁར་དགྱེས་
མཛད་རྡོ་རྗེ་དངོས། །མར་རྔོག་ཡབ་སྲས་དངོས་མཇལ་བྱིན་བརླབས་མཐུས། །རྒྱུད་སྡེ་རྒྱ་མཚོའི་རིམ་གཉིས་ཕ་མཐར་
སོན༑ །སྙི་སྒོམ་རས་ཆུང་དབྱེར་མེད་ཡེ་ཤེས་མཁའ་འགྲོས་རྗེས་བཟུང་ཐང་རྒྱལ་དངོས། །དམ་པ་རྒྱ་གར་སྙེ་མདོ་

༄༅། །བསོད་ནམས་དཔལ། །གཉིས་མེད་རྒྱུད་སྡེའི་ཤིང་རྟ་མཁྱེན་རབ་མཚན། །ཐུགས་སྲས་ཟླ་བ་
སེང་གེར༴ དགའ་རབ་པད་འབྱུང་བི་མ་ཡབ་སྲས་དང་། །ཡང་ཡང་མཇལ་ཞིང་སྡེ་གསུམ་གསང་མཛོད་གཏད། །ཀུན་
མཁྱེན་ཆོས་རྗེ་ལྷ་བཙུན་འཇིགས་མེད་གླིང་། །དངོས་དང་རྣམ་དབྱེ་མེད་དེར༴ སྔ་འགྱུར་དབང་གི་ཆུ་ཞིས་གཡས་སུ་
བསྐོར༑ །སྒྲུབ་བརྒྱུད་ཤིང་རྟའི་གདམས་ཟབ་རྒྱ་མཚོ་འཁྱིལ། །བཀའ་བབ་མདུན་གྱི་དབྱིག་མཛེས་འཛམ་གླིང་རྒྱན།
འཇམ་དབྱངས་འཁྱེན་བརྩེའི་དབང་པོར༴ གྲུབ་པའི་དབང་ཕྱུག་ཡེ་ཤེས་རྡོ་རྗེ་དང་། །གཉིས་མེད་རྗེ་བཙུན་བླ་མའི་ཐུགས་

བསྐྱེད་དང་། །རྣམ་ཐར་གཅིག་གྱུར་མཁས་གྲུབ་དེད་དཔོན་ཆེ། །འཇམ་དབྱངས་ཆོས་ཀྱི་བློ་གྲོས་གསོལ༴ འགྱུར་མེད་རྡོ་
རྗེ་དངོས་བྱོན་བི་ཛ་ཡས། །རྗེས་བཟུང་ཐེག་མཆོག་ཤིང་རྟ་འཇམ་མགོན་གསུམ། །ཡབ་སྲས་བརྒྱུད་པའི་བྱིན་རླབས་སྨིན་
གྲོལ་ཐོབ། །བསྟན་པའི་རྒྱལ་མཚན་གྲགས་དེར་གསོལ་བ་འདེབས། །ཀུན་རྫོབ་དག་དང་མ་དག་ཅིཤར་ཡང་། །དོན་དམ་
ཡེ་ཤེས་སྐུ་ཅན་བླ་མ་རྗེའི། །སྐུ་གསུང་ཐུགས་ཀྱི་གསང་བ་རོགཅིག་པའི། །རྣམ་འཕྲུལ་དུ་མར་འཆར་ཀུན་གསོལ་བ་
འདེབས༑ །སྲིདཞི་ཇི་སྙེད་འཇམ་དཔལ་ཡེ་ཤེས་སྐུ། །རྣམ་ཐར་རྒྱ་མཚོར་དངོས་བརྒྱུད་ནས་འཇུག་པའི། །དེ་སྙེད་མཚན་

༄༅། །དང་སྐུ་ཡི་རོལ་པ་རུ༑ །རོ་གཅིག་དག་པའི་སྣང་བས་གསོལ་བཏབ་བཞིན། །ངོ་མཚར་ཐུགས་
བསྐྱེད་ཟབ་མོའི་རྗེས་སུ་སློབ། །རྫོགས་སྨིན་སྦྱངས་པ་རྒྱ་མཚོའི་ཕ་མཐར་སོན། །དོན་གཉིས་ལྷུན་གྲུབ་རྒྱལ་ཀུན་མཛད་པ་
དང་༑ །གཉིས་མེད་ཡེ་ཤེས་ཆེན་པོར་གཅིག་དྲིལ་ཤོག །ཅེས་པའང་ཡོངས་རྫོགས་བསྟན་པའི་མངའ་བདག་འཇམ་དབྱངས་ས་སྐྱ་པ་ཆེན་པོ་འོད་
གསལའཁོན་གྱི་གདུང་ལས་བྱོན་པའི་བདག་ཆེན་རྡོ་རྗེ་འཆང་ངག་གི་དབང་ཕྱུག་ཀུན་དགའ་བསོད་ནམས་འཇིགས་བྲལ་ཕྱོགས་ལས་རྣམ་རྒྱལ་གྱི་རྡོ་རྗེའི་བཀའི་ཅོད་པན་ཚངས་གནས་སུ་
ཆེད་དུ་སྩལ་བ་རང་ཉིད་ལ་ལྐོག་གྱུར་ཤེས་པའི་ནུས་པ་ཕྲ་ཡང་ཀུན་གཟིགས་འཇམ་དབྱངས་བླ་མའི་སྐྱེས་ཕྲེང་གི་རྒྱུ་མཚན་དང་ཡོན་ཏན་སྒྲོགས་པའི་ཚུལ་དུ་བགྱིས་ནས། རང་ཉིད་ལ་

ཡང་ཉེས་པའི་རྒྱུར་མི་འགྱུར་ཞིང་དོན་དང་ལྡན་པར་རིག་ནས་རྒྱལ་ཁམས་ཉུལ་བའི་དྭ་རི་དྲ་བཀྲ་ཤིས་དཔལ་འབྱོར་དུ་འབོད་པས་གངས་ཅན་བོད་ཀྱི་དབུས་གྱུར་འཆང་གི་ཤར་ཕྱོགས་མེ་
ཏོག་ལྡུམ་ར་ནས་བྲིས་པ་འབྲེལ་ཚད་བླ་མ་འཇམ་པའི་དབྱངས་ཀྱི་གསང་བ་གསུམ་དང་གཉིས་སུ་མེད་པ་བྱང་ཆུབ་པའི་རྒྱུ་གྱུར་ཅིག  །།

༄༅། །གཏེར་ཆེན་ཆོས་ཀྱི་རྒྱལ་པོའི་རྣམ་ཐར་གསོལ་འདེབས་ཞལ་གསུངས་མ་ནི། །ཀུན་ཁྱབ་འགྱུར་མེད་རྟག་བརྟན་རྡོ་རྗེ་
སེམས། །མཐའ་ཡས་དངོས་པོ་ཀུན་གྱི་ངོ་བོ་ཉིད། །རང་བཞིན་འོད་གསལ་སྙིང་རྗེའི་སྒྱུ་འཕྲུལ་གར། །ཅིང་ཡང་འཆར་བ་
དཔལ་ལྡན་བླ་མར་འདུད། །ཕུལ་བྱུང་བསོད་ནམས་ཡེ་ཤེས་རྒྱ་མཚོའི་དངོས། །བཟོ་དང་སྐྱེ་བ་མཆོག་གི་སྤྲུལ་སྐུ་
སོགས༑ །སྣ་ཚོགས་སྐྱེས་པ་རབས་ཀྱི་ཕྲེང་བ་ནི། །དུ་མའི་ཟློས་གར་སྟོན་ལ་གསོལ་བ་འདེབས། །གྲངས་མེད་བསྐལ་
པར་གོམས་པའི་སྙིང་རྗེའི་འཐུས། །བོད་ཡུལ་དབུས་ཀྱི་ནོར་འཛིན་གྲུབ་པའི་གཞིར། །དཔལ་ལྡན་སྨོས་རིགས་རྡོ་རྗེ་འཛིན་

དབང་གི །སྲས་སུ་ཉེ་བར་བལྟམས་ལ༴ གཞོན་ནུ་ཉིད་ནས་བཟང་པོའི་བག་ཆགས་མཐུ། །ལེགས་པར་སད་པས་དབང་
བསྐུར་ཆོས་འཆད་སོགས། །དམ་པའི་རྣམ་འགྱུར་ངང་གིས་གསལ་བའི་ཚུལ། །བཅོས་མ་བྲལ་བར་སྟོན་ལ དད་དང་
སྙིང་རྗེ་ཆེན་པོའི་སྟོབས་རྒྱས་ཤིང་། །ཐེག་མཆོག་ལྷ་སྔགས་སྐྱེས་རབས་གླེང་གཞི་སོགས། །འབད་རྩོལ་མེད་པར་ཐོས་པ་
ཙམ་གྱིས་མཁྱེན། །འཁོར་ཚོགས་དགའ་བ་བསྐྱེད་ལ༴ རིགས་མཆོག་བདག་པོ་རྡོ་རྗེ་འཛིན་དབང་གིས། །བྱིན་བརླབས་
དབང་བསྐུར་ཕྱི་ནང་བར་ཆད་བསལ། །སྔགས་ཆོག་སྒྲུབ་ཐབས་དུ་མ་ལོ་བརྒྱད་ནས། །ཐོགས་མེད་གསུང་བར་མཛད་ལ༴

༄༅། །བཤེས་གཉེན་དུ་མའི་གསུང་ངག་ཉེར་བསྟེན་ནས། །རིགས་པའི་གནས་དང་ཐེག་པ་རྣམ་གསུམ་
གྱི། །གཞི་ལམ་འབྲས་བུའི་རྣམ་གཞག་ཇི་སྙེད་པ། །མཐའ་དག་མཁྱེན་པར་མཛད་ལ་གསོལ་བ་འདེབས། །ཁྱད་པར་
སྐྱབས་ཀུན་སྙིང་པོ་རིག་འཛིན་རྗེར། །སྡོམ་པ་གསུམ་གྱི་བཀའ་དྲིན་ལེགས་ནོས་ཤིང་། །དཔག་ཡས་རྒྱུད་སྡེའི་དབང་ལུང་
མན་ངག་གི། །བདུད་རྩི་ངོམས་པར་གསོལ་ལ༴ གཞན་ཡང་བཤེས་གཉེན་ལྔ་ཕྲག་རྣམ་ལྔ་ལས། །མདོ་དང་སྔགས་ཀྱི་
 ཆོས་ཚུལ་མཐའ་ཡས་པ། །ལེགས་པར་གསན་ནས་བསྟན་པའི་སྲོག་འཐུད་པའི། །ཐུགས་བསྐྱེད་རྨད་དུ་བྱུང་ལ༴ མ་

སྨད་ཐོས་དང་བསམ་པའི་ཤེས་རབ་ཀྱིས། །མདོ་སྔགས་གཞུང་ལུགས་ཀུན་གྱི་དེ་ཉིད་དོན། །འཕགས་བོད་མཁས་གྲུབ་དུ་
མའི་བཞེད་སྲོལ་བཞིན། །མ་འདྲེས་ཐུགས་སུ་ཆུད་ལ༴ དབེན་པའི་གནས་སུ་བླ་མ་ཞི་ཁྲོ་དང་། །སྒྲུབ་སྡེ་བརྒྱད་སོགས་
རབ་འབྱམས་ལྷག་པའི་ལྷ། །བསྙེན་ཅིང་སྒྲུབ་ཚེ་ཞལ་གཟིགས་ལུང་བསྟན་པའི། །ངོ་མཚར་མཚན་མ་བརྙེས་ལ༴ མྱུར་
བདེ་རྫོགས་རིམ་ཟབ་མོའི་གསང་བ་ཀུན། །ཐུན་མོང་མིན་པའི་གནད་ཀྱིས་བྱང་ཆུབ་ནས། །རྩ་རླུང་ཐིག་ལེའི་འགྲོས་རྣམས་
དབུ་མའི་དབྱིངས། །རྗེས་མཐུན་རྫོགས་པར་གྱུར་ལ གདོད་མའི་མགོན་པོ་རྩ་བའི་བླ་མ་དང་། །ཐུགས་ཡིད་དབྱེར་མེད་

༄༅། །འདྲེས་པས་ཟབ་མོའི་དོན། །ཀ་དག་རྫོགས་ཆེན་རང་སྣང་རིས་མེད་ཀྱི། །དགོངས་པ་མངོན་དུ་
གྱུར་ལ༴ ལྷུན་གྲུབ་ཐོད་འགལ་རྡོ་རྗེའི་གསེང་ལམ་ཆེར། །ཡེ་ཤེས་ནང་གསལ་གཞོན་ནུ་བུམ་སྐུའི་གདངས། །མངོན་སུམ་
རྟགས་སྣང་མཐར་ཕྱིན་སྣང་བ་གསུམ། །མངོན་གྱུར་ཡེ་ཤེས་གཟིགས་ལ༴ བཟང་པོའི་ལས་ཀྱི་འཕྲོ་བཞིན་མཁའ་འགྲོ་
ཡི༑ །ལུང་གིས་བསྐུལ་ནས་ཤ་འུག་ལྟག་སྒོ་སོགས། །གཏེར་གནས་རྣམས་ནས་ཟབ་གཏེར་འདོད་པ་དགུའི། །སྒོ་འཕར་
གཅིག་ཅར་ཕྱེ་ལ༴ པདྨ་འབྱུང་གནས་བི་མ་བཻ་རོ་དང་། །མཚོ་རྒྱལ་ཉང་དང་ཆོས་དབང་ཀུན་མཁྱེན་སོགས། །དམ་པ་དུ་

མས་དངོས་ཉམས་རྨི་ལམ་དུ། །དབང་བསྐུར་ལུང་བསྟན་ཐོབ་ལ༴ རྡོ་རྗེ་ཐེག་པའི་ངེས་དོན་ཟབ་མོའི་ལམ། །ཇི་བཞིན་
མངོན་གྱུར་སྲིད་ལས་རྣམ་གྲོལ་ཀྱང་། །སྲིད་པར་རྗེས་སུ་ཆགས་པའི་སྒྱུ་ཐབས་ཀྱི། །བདེ་ཆེན་ཡེ་ཤེས་བརྙེས་ལ༴ དེ་ཉིད་
རྣམ་པ་བཅུ་ཡི་མཐར་སོན་པས། །བསྙེན་སྒྲུབ་འཕྲིན་ལས་བཞི་ཡིས་རིས་ཅན་འགྲོ། །ཚར་གཅོད་རྗེས་འཛིན་ཐོགས་མེད་མཐུ་
གྲུབ་པའི། །རྡོ་རྗེ་འཛིན་དབང་མཆོག་ལ༴ ཐེག་པ་སྤྱི་དང་ཁྱད་པར་གསང་སྔགས་ཀྱི། །དབང་ལུང་མན་ངག་གདམས་པ་
དུ་མ་ཡིས། །སྐལ་པའི་ཁྱད་པར་ཇི་བཞིན་སྨྱན་པ་དང་། །གྲོལ་བའི་ལམ་བཟང་སྟོན་ལ༴ དྲི་མེད་བཞེད་གཞུང་ལུང་རིགས་

༄༅། །དཔུང་ལྡན་པས། །རྒོལ་ངན་རྩོད་པའི་ཕྱོགས་ལས་རྣམ་རྒྱལ་ཞིང་། །རྩོམ་ཚེ་ཚིག་དོན་འབྲེལ་
ཆགས་ལེགས་བཤད་ཀྱིས། །བློ་གསལ་ངོ་མཚར་བསྐྱེད་ལ༴ མཆོག་དང་བར་པ་དམན་པའི་འགྲོ་ཀུན་ལ། །བསྟོད་དང་
དབུགས་དབྱུང་སྤྲོ་བ་བསྐྱེད་པ་སོགས། །བསྡུ་བའི་དངོས་པོ་རྣམ་བཞིས་སོ་སོའི་ཡིད། ་ཀུན་དགའི་དགའ་སྟོན་སྤེལ་ལ
བསྟན་པའི་རྩ་ལག་དཀོན་མཆོག་གསུམ་གྱི་རྟེན། །ཇི་སྙེད་བསོད་ནམས་ཞིང་དུ་སྤེལ་མཛད་ཅིང་། །ཕ་རོལ་ཕྱིན་དྲུག་རླབས་
ཆེན་སྤྱོད་པ་ལས། །ནམ་ཡང་ཉམས་པ་མེད་དེར་༴ ལྷ་མིའི་མཆོད་འོས་ཀུན་གྱིས་གུས་བཏུད་ཀྱང༌། །རྙེད་དང་བཀུར་སྟིའི་

ཁྱད་པར་གང་ལ་ཡང་། །སྲེད་པ་སྤངས་པས་རྟག་ཏུ་འཆིང་གྲོལ་བ། །བརྟུལ་ཞུགས་གྲུབ་པའི་དཔའ་བོར༴ ལྔ་བདོའི་མཐུ་
ཡིས་རྒྱལ་བའི་བསྟན་པ་ཡང་། །སྣུམ་ཟད་མར་མེ་ལྟ་བུར་གྱུར་པ་ལ། །སྣ་ཚོགས་ཐབས་ཀྱིས་འཕེལ་ཞིན་རྒྱས་པའི་
ཐབས༑ །བརྩོན་པའི་སྙིང་སྟོབས་ལྡན་ལ༴ དེ་ལྟར་སྐུ་གསུང་ཐུགས་ཀྱི་མཛད་པ་རྣམས། །ཕུལ་བྱུང་ཡོན་ཏན་ཀུན་ལྟ
གྱིསལེགས་འབྱོར་ཞིང་། །འགྲོ་ལ་ཕན་པའི་མཛད་པས་དམ་པ་ཞེས། །བསྔགས་པའི་མེ་ཏོག་འཐོར་དེར་གསོལ་བ་
འདེབས། །དེང་ནས་བྱང་ཆུབ་སྙིང་པོར་མཆིས་ཀྱི་བར། །གང་གི་རྣམ་ཐར་ཡིད་ལ་བྱེད་པ་དང་། །མོས་གུས་རྒྱུན་མི་འཆད་

༄༅། །པའི་གདུང་ཤུགས་ཀྱིས། །གསོལ་བ་སྙིང་ནས་འདེབས་པར་བྱིན་གྱིས་རློབས། །སྒོ་གསུམ་མི་
དགེའི་ལས་ལས་རྣམ་གྲོལ་ཞིང་། །བག་ཡོད་དྲན་དང་བརྩོན་པའི་སྙིང་སྟོབས་ཀྱིས། །རྣམ་དཀར་དགེ་ཚོགས་རྒྱ་ཆེན་སྒྲུབ་པ་
ལ༑ །ལྷོད་པ་མེད་པའི་སྙིང་སྟོབས་ལྡན་པར་ཤོག །ཐེག་པ་གསུམ་དང་ཁྱད་པར་གསང་ཆེན་གྱི། །ངེས་པའི་ཐེག་པར་ཡིད་
ཆེས་གསུམ་ལྡན་པས། །ཟབ་མོའི་ལམ་ཀུན་ཇི་བཞིན་ཁོང་ཆུད་ནས། །དོན་གཉིས་བསམ་པ་ལྷུན་གྱིས་འགྲུབ་པར་ཤོག །
གང་ཚེ་མགོན་ཁྱེད་བྱང་ཆུབ་མཆོག་བརྙེས་པའི། །ཞིང་དེར་འདུས་པ་དང་པོར་གྱུར་བ་དང་། །ཆོས་མིག་རྡུལ་བྲལ་རྫོགས་

སངས་རྒྱས་ཉིད་དུ། །ལུང་བསྟན་སྐལ་བཟང་བདག་གིས་ཐོབ་གྱུར་ཅིག །ཅེས་སྡེ་སྣོད་འཛིན་པ་བསྟན་འཛིན་གར་དབང་གིས་མངོན་པར་དང་བས་
རིང་མོ་ནས་བསྐུལ་པ་དང་། །ཉེ་ཆར་མདོ་ཁམས་པ་བླ་མ་དཔལ་ལྡན་སེང་གེས་གསེར་གྱི་མེ་ཏོག་དང་བཅས་ཏེ་བདག་ཉིད་ཀྱི་རྣམ་ཐར་གསོལ་འདེབས་སུ་བྱས་པ་ཞིག་དགོས་ཞེས་
བསྐུལ་བ། བསྔར་རྗོད་པའི་ཡོན་ཏན་དེ་དག་དང་མི་ལྡན་ཀྱང་འདུ་ཤེས་གསུམ་གྱི་སྤྱོད་ཚུལ་རྣམས་བརྗོད་པ་སྐབས་སུ་མི་འབྲེལ་པས། །སྙན་ངག་མཁན་གྱི་རང་རྟོག་གི་དཔེར་
བརྗོད་དང་མཚུངས་པར་ཤཱཀྱའི་དགེ་བསྙེན་རིག་པ་འཛིན་པ་འགྱུར་མེད་རྡོ་རྗེས་སྦྱར་བའི་ཡི་གེ་པ་ནི་དགེ་སྦྱོང་བློ་གསལ་རྒྱ་མཚོའོ།། །།

༄༅། །རྫོགས་ཆེན་པདྨ་རིག་འཛིན་གྱི་འཁྲུངས་བས་གསོལ་འདེབས་ནི། ཧྲཱིཿ སྔོན་ཚེ་དེ་བཞིན་གཤེགས་པ་གཙུག་ཏོར་
ཅན༑ །འཕགས་པའི་ཡུལ་དུ་གྲུབ་ཆེན་ཀུ་ཀུ་རི། །ཁ་བ་ཅན་དུ་དཔལ་ལྡན་ཐང་པ་ཞེས། །པདྨ་རིག་འཛིན་ཞབས་ལ་
གསོལ་བ་འདེབས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཞེས་པ་འདི་འཕེལ་རྒྱས་གླིང་དུ་རིག་འཛིན་རྒྱ་མཚོས་སྦྱར་
བའོ། ། ༈ རྗེ་བླ་མའི་འཁྲུངས་རབས་གསོལ་འདེབས་ནི། ། རྣམ་དཀར་ཕུན་ཚོགས་འདོད་འཇོའི་ནོར་འཛིན་གྱི། །གླིང་ཡུལ་ཁྱད་
འཕགས་འཛམ་གླིང་ཡུལ་ལྗོངས་འདིའི། །སྟེང་ཕྱོགསཤར་ལྷོའི་ཞིང་ཁམས་ལ་བཞུགས་པའི། །བདེ་གཤེགས་མྱ་ངན་མེད་

དཔལ་གསོལ་བ་འདེབས། །འོག་མིན་ཆོས་དབྱིངས་ཞིང་ཁམས་དམ་པ་རུ། །སོན་པ་ཀ
ཟབ་གསང་ཆོས་ཀྱི་བསྡུ་བ་མཛད་པ་པོ། །གནོད་སྦྱིན་སྐར་མདའ་གདོང་ལ༴ འཕགས་ཡུལ་རིག་འཛིན་པཎ་གྲུབ་བྱེ་བའི་
གཙུག །ཟབ་གསང་ཐེག་མཆོག་རྫོགས་ཆེན་སྙིང་པོ་ཡི། །གདམས་པས་ཐུགས་ཀྱི་བང་མཛོད་ཡོངས་གཏམས་པའི། །
སློབ་དཔོན་འཇམ་དཔལ་བཤེནགཉེན༴ གངས་ཅན་སཱ་ལ་སྨན་ལྗོངས་འཛིན་མའི་དབུས། །སྙིགས་དུས་འགྲོ་འདྲེན་ཟབ་
གཏེར་བཀའ་བབསཤིང་། །རྙིང་བསྟན་མི་ནུབ་འཛིན་པའི་སྙིང་སྟོབས་ཅན། །ཆོས་རྒྱལ་རིན་ཆེན་ཕུན་ཚོགས། ལུང་

༄༅། །རིགས་མན་ངག་རྩལ་གསུམ་རབ་རྫོགས་ཤིང་། །འཆད་རྩོད་སྤོབས་པའི་ང་རོས་སྒྲ་སྐད་ཀྱིས། །
ལོག་སྨྲའི་གཅན་གཟན་མཐའ་དག་ཟིལ་གནོན་པའི། །རབ་འབྱམས་སྨྲ་བའི་སེང་གེར རྒྱལ་ཀུན་སྤྱི་གཟུགས་པདྨ་ཀཱ་ར་།
ཡི༑ །རིང་ལུགས་གསང་སྔགས་འོད་གསལ་རྫོགས་པ་ཆེའི། །བསྟན་འཛིན་སྐྱེས་ཆེན་དམ་པ་སྤྲུལ་པའི་སྐུ། །དྲིན་ཅན་བླ་
མ་དམ་པར༴ བསྡུས་པར་འདོད་ན། སྔོན་ཚེ་བདེ་གཤེགས་མྱ་ངན་མེད་པའི་དཔལ། །ཀུན་བཟང་སྤྱན་སྔར་གནོད་སྦྱིན་སྐར་
མདའ་གདོང་། །འཕགས་པའི་ཡུལ་དུ་འཇམ་དཔལ་བཤེས་གཉེན་ཞབས། །གངས་ཅན་ལྗོངས་འདིར་རིན་ཆེན་ཕུན་ཚོགས་

རྗེ༑ །མཁས་དབང་ཟླ་བྲལ་རྩོད་མེད་རབ་འབྱམས་པ། །བསྟན་པའི་རྒྱལ་མཚན་ཞབས་ལ་གསོལ་བ་འདེབས། །ཞེས་པའང་
པདྨ་འགྱུར་མེད་རྒྱ་མཚོས་སོ། ། ༈ །མདོ་སྔགས་ཆོས་ཚུལ་རྒྱ་མཚོའི་མངའ་བདག་མཆོག །ལུང་དང་རིག་པའི་རྒོལ་ངན་
འཇོམས་མཛད་པ། །གྲུབ་རིག་དུ་མའི་གཙུག་རྒྱན་རབ་འབྱམས་པ། །བསྟན་པའི་རྒྱལ་མཚན་ཞབས་ལ་གསོལ་བ་
འདེབས༑ །དཀྱིལ་འཁོར་རྒྱ་མཚོའི་གཙོ་མཆོག་རིག་པ་འཛིན། །འཆད་བཙོད་རྩོམ་པའི་དབང་ཕྱུག་སྨྲ་བའི་མགོན། །
མཁྱེན་ནུས་བརྩེ་བའི་གཏེར་ཆེན་གྲུབ་པའི་དབང་། །འགྱུར་མེད་ཀུན་བཟང་རྣམ་རྒྱལ༴ མཁས་དང་གྲུབ་པའི་ཡོན་ཏན་དཔལ་

༄༅། །གྱིས་ཕྱུག །ལུང་དང་རྟོགས་པའི་བསྟན་པའི་ཐུགས་སུ་ཆུད། །གསན་བསམ་བསྒོམ་པ་མཐར་
ཕྱིན་ཐམས་ཅད་མཁྱེན། །རིག་འཛིན་དཔལ་འབྱོར་རྒྱ་མཚོར བསྐལ་བཟང་ཚོགས་གཉིས་འབྲས་བུས་དུས་སྨིན་པས། །
བཤད་སྒྲུབ་སྙིང་པོའི་བསྟན་པའི་མཛོད་འཛིན་པ། །རྣམ་ཀུན་མཆོག་ལྡན་ངོ་བོ་འཕོ་འགྱུར་མེད། །གར་དབང་ཆོསཀྱི་རྒྱལ་
མཚན་ལཿ བདེ་གཤེགས་མྱ་ངན་མེད་མཆོག་དཔལ་གྱིས་འཕྲུལ། །གདུལ་དཀའི་འགྲོ་ལ་བཤེས་གཉེན་ཚུལ་འཛིན་
པ༑ །སྨྲ་བའི་དབང་པོ་བདེ་ཆེན་རྒྱལ་པོ་ལ༴ གསོལ་བ་འདེབས་སོ་བདག་བརྒྱུད་བྱིན་གྱིས་རློབས། །བརྒྱུད་གསུམ་བླ་

མའི་བྱིན་བརླབས་སྙིང་ལ་ཞུགས། །མཚོ་སྐྱེས་རྡོ་རྗེའི་འཕྲིན་ལས་ཕྱོགས་བརྒྱར་སྤེལ། །བཀའ་གཏེར་སྨིན་གྲོལ་དབང་
བཞིའི་གདམ་ཟབ་ཅན། །སྣང་མཛད་གྲུབ་པའི་རྡོ་རྗེར བརླབ་ཆེན་བསྟན་ལ་བགྱི་བ་མི་དམན་ཞིང་། །ལུང་རྟོགས་ཆོས་
ཕུང་གྲངས་མེད་འབྱེད་མཁས་པ། །འབུམ་ཕྲག་མཁས་དང་གྲུབ་པའི་གཙུག་རྒྱན་མཆོག །བསྟན་འཛིན་ཆོས་ཀྱི་རྒྱལ་པོར་
གསོལ དུས་གསུམ་ཀུན་མཁྱེན་པདྨའི་གདུང་འཚོབ་མཆོག །གནུབ་སྟོན་ནམ་སྙིང་ཐུགས་རྗེའི་འོད་ཟེར་ལས། །མངོན་
སྣང་འབྲེལ་ཚད་དོན་ལྡན་བསྟན་འགྲོའི་མགོན། །མི་བསྐྱོད་མཁས་གྲུབ་རྒྱ་མཚོར༴ ངེས་གསང་སྙིང་པོའི་བསྟན་པའི་མཛོད་

༄༅། །འཛིན་པ། །དགོངས་བརྡའ་སྙན་བརྒྱུད་བླ་མའི་ཚོགས་རྣམས་ཀྱིས། །ཡེ་ཤེས་གཅིག་ཏུ་སྡོམ་
པའི་སྤྱི་དཔལ་མཆོག །ཨོ་རྒྱན་ཐུགས་མཆོག་རྡོ་རྗེ་གསོལ༴ འོད་གསལ་སྙིང་པོ་བསྟན་པའི་པད་ཚལ་མཆོག། །ཆེ་ཆེར་
བཞད་པའི་སྣང་མཛད་གྲུབ་རྡོར་དང། པདྨ་རྡོ་རྗེ་པདྨ་དྲི་མེད་ལ། །གསོལ་བ་འདེབས་སོ་འབྲལ་མེད་རྗེས་འཛིན་མཛོད། །
འགྱུར་མེད་སྲིད་ཞིའི་དེ་ཉིད་རབ་ཏུ་རྟོགས། །མཐུ་སྟོབས་རྩལ་གྱི་ཕས་རྒོལ་མ་ལུས་པར། །རྣམ་རྒྱལ་བསྟན་པའི་རྒྱལ་མཚན་
བསྒྲེང་མཁས་པ། །དཔལ་ལྡན་བླ་མའི་ཞབས་ལ བླ་མ་སྐུ་ཁམས་བཟང་ལ་གསོལ་བ་འདེབས། །མཆོག་ཏུ་སྐུ་ཚེ་རིང་

བར༴ འཕྲིན་ལས་དར་ཞིང་རྒྱས་པར༴ བླ་མ་དང་འབྲལ་བ་མེད་པར་བྱིན་གྱིས་རློབས། ། ༈ ན་མོ་གུ་རུ།
འཁོར་འདས་ཆོས་ཀུན་བྱེད་པོ་རང་གི་སེམས། །གཉིས་འཛིན་འཆིང་བའི་འཁྲུལ་སྣང་སྦུབས་རྒྱ་ལས། །ཡེ་གྲོལ་བདེ་
གཤེགས་སྙིང་པོ་འདུས་མ་བྱས། །ལྷུན་རྫོགས་དོན་གྱི་སངས་རྒྱས་གསོལ་བ་འདེབས། །ཟུང་འཇུག་རང་གདངས་འགག་པ་
མེད་པའི་རྩལ། །གང་འདུལ་མོས་པའི་སྐལ་པ་དང་མཚམས་པར། བཟོ་དང་སྐྱེ་བ་མཆོག་གི་རྣམ་འཕྲུལ་སོགས། །ཆུ་
ཟླའི་རོལ་བར་སྟན་ལ༴ གྲུབ་ཉེས་དུ་མའི་དག་པའི་གཟིགས་ངོ་རུ། །རྒྱ་བོད་པཎགྲུབ་ཁྱད་པར་ཅན་མང་པོས། །སྤྲུལ་པའི་

༄༅། །ཟློས་གར་ལུང་གིས་དབུགས་དབྱུང་ལྟར།།ཟོལ་མེད་ཇི་ལྟར་བ་བཞིན༴ བཀའ་བབ་རིག་འཛིན་
བརྒྱད་ཀྱི་ནང་ནས་མཆོག བྲམ་ཟེའི་སློབ་དཔོན་པྲ་བྷ་ཧ་སྟི་དང་། །ཡང་དག་གྲུབ་བརྙེས་ཉི་མའི་ཟེར་ལ་ཆིབ། །ནམ་མཁའི་
སྙིང་པོའི་ཞབས་ལ་གསོལ་བ་འདེབས། འདུལ་བའི་སྡེ་སྣོད་སྲོག་འཛིན་ཀ་བ་ཆེ། །མདོ་སྨད་བླ་ཆེན་དགོངས་པ་རབ་གསལ་
ཞབས། །རྡོ་རྗེ་ཕུར་པའི་གྲུབ་ཐོབ་རིག་པ་འཛིན། །ལང་ལབ་བྱང་ཆུབ་རྡོ་རྗེར་འཁོར་ལོ་ཐ་མ་ངེས་དོན་ཟབ་མོའི་
ལམ༑ །ཇི་བཞིན་སྟོན་མཁས་རྗེ་བཙུན་སྒྲོལ་བའི་མགོན། །གསང་ཆེན་བསྟན་པའི་ཉི་མའི་གཏེར་ཆེན་རྗེའི། །བཞེད་སྲོལ་

སྤེལ་བའི་རྣམ་རོལ༴ རིམ་གཉིས་ཟབ་མོའི་ལམ་ལ་ཚེ་གཅིག་ཏུ། །གྲུབ་པའི་རྣལ་འབྱོར་པདྨ་དྷྭ་ཛ་སོགས། །དག་དང་མ་
དག་སྐྱེ་བའི་མཐའ་ཇི་སྙེད། །འགྲོ་བ་ཕན་ཕྱིར་སྟོན་ལ༴ རྒྱལ་བའི་སྤྱི་གཟུགས་པདྨཐོད་ཕྲེང་གི །གསང་སྔགས་ཟབ་མོའི་
ལམ་སྟོན་ཆོས་ཀྱི་རྗེ། །རྫོགས་ཆེན་རབ་འབྱམས་གཉིས་པའི་རྒྱལ་ཚབ་པ། །བསྟན་འཛིན་ཆོས་ཀྱི་རྒྱལ་པོར༴ དེ་ལྟར་
ཡིད་ཆེས་མོས་པའི་གསོལ་བཏབ་མཐུས། །བདག་སོགས་མོས་པའི་སྤྱི་བོར་མགོན་ཁྱོད་ཞབས། །རྒྱལ་ཀུན་འདུས་པའི་ངོ་བོ་
མཚན་དཔའི་སྐུ། །བྱང་ཆུབ་བར་དུ་རིགས་ཀྱིས་བདག་པོར་བཞུགས། །མཆོག་གསུམ་ཀུན་འདུས་རྡོ་རྗེ་སློབ་དཔོན་གྱི། །

༄༅། །སྐུ་གསུང་ཐུགས་དང་འགལ་བའི་ལས་ཅི་བགྱིས། །རྩ་བ་ཡན་ལག་དམ་ཚིག་ཆགས་ཉམས་
ཀུན༑ །གནོང་ཞིང་འགྱོད་པའི་སྒོ་ནས་མཐོལ་ལོ་བཤགས། །བླ་མ་མཆོག་དང་རྒྱལ་བའི་ཐུགས་རྗེ་དང་། །རྟེན་འབྲེལ་རྒྱུ་
འབྲས་བསླུ་བ་མེད་པའི་མཐུས། །བདག་དང་མ་གྱུར་སེམས་ཅན་ཐམས་ཅད་ཀྱིས། །ལས་ཉོན་སྡིག་སྒྲིབ་མ་ལུས་བྱང་བར་ང
ཤོག །མདོར་ན་དེང་ནས་བཟུང་སྟེ་ཟུང་འཇུག་གི །ལམ་བཟང་མངོན་དུ་མ་གྱུར་དེ་སྲིད་དུ། །མཆོག་གསུམ་རྩ་གསུམ་ངོ་
བོ་བླ་མ་རྗེས། །ཚེ་རབས་ཀུན་ཏུ་འབྲལ་མེད་རྗེས་འཛིན་ཤོག། །ཀུན་ཁྱབ་ཆོས་དབྱིངས་རྣམ་དག་བདེན་པ་དང་། །ཆོས་

ཅན་རྒྱུ་འབྲས་བསླུ་བ་མེད་པའི་མཐུས། །ཇི་ལྟར་སྨོན་པའི་དོན་གཉིས་རེ་འབྲས་ཀུན། །འབད་མེད་ལྷུན་གྱིས་གྲུབ་པའི་བཀྲ་
ཤིས་ཤོག། ཅེས་པ་འདི་ཡང་འདུས་པའི་འཁོར་ལ་རྫོགས་ཆེན་མཁའ་འགྲོ་སྙིང་ཐིག་གི་ཁྲིད་བཏབ་སྐབས་དད་ལྡན་མཆོག་ཚང་པདྨ་དམ་ཆོས་སོགས་རྡོ་རྗེའི་མཆེད་པོ་རྣམས་
ཀྱི་དད་པས་བསྐུལ་ངོར་ངོ་མི་ལྡོག་ཕྱིར་དྷརྨཱརཱཛས་བརྗོད་པ་དགེའོ། །མངྒ་ལཾ།། །།

༄༅། །བླ་མ་དྲག་པོའི་ལས་བྱང་རྒྱུན་ཁྱེར་བཞུགས་སོ། །ཁྲོ་བོས་ཁྲོ་བ་འདུལ་པའི་ཕྱིར། དྲག་པོའི་སྐུར་སྟོན་བླ་མ་ལ། །ཕྱག་བྱས་དེ་ཡི་སྒྲུབ་
ཐབས་བཅུད། །རྣལ་འབྱོར་གྱི་ཡོ་བྱད་རྣམས་ཚང་བར་གཤམ་ནས་བདེ་བའི་སྟན་ལ་འདུག་སྟེ། ཧཱུྃ། མཆོག་གསུམ་འདུས་པའི་ངོ་བོ་ཉིད། །བླ་མ་རྡོ་
རྗེ་དྲག་པོ་རྩལ། །དཀྱིལ་འཁོར་ལྷ་ཚོགས་ཐམས་ཅད་ལ། །རྟག་པར་བདག་ནི་སྐྱབས་སུ་མཆི། །མཁའ་མཉམ་འགྲོ་བ་མ་
ལུས་པ། །སྲིད་པའི་མཚོ་ལས་ཡོངས་བསྒྲལ་ཕྱིར་། །བླ་མེད་བྱང་ཆུབ་མཆོག་གི་སེམས། །དམ་པ་བདག་གིས་བསྐྱེད་
པར་བགྱི། །ཧཱུཾ། སྣང་སྲིད་འཁོར་འདས་ཆོས་རྣམས་ཀུན། །སྟོང་ཉིད་མཐའ་བྲལ་ནམས་མཁའི་དབྱིངས། །དེ་ལས་

འགག་མེད་སྙིང་རྗེའི་རྩལ། །ཀུན་ཁྱབ་མཁའ་ལ་འཇའ་ལྟར་ཤར། །སྟོང་ཉིད་སྙིང་རྗེ་དབྱེར་མེད་པའི། །རང་རིག་འགྱུར་
མེད་ཐུགས་སྲོག་ཧཱུཾ། །དེ་ལས་རིམ་བརྩེགས་འབྱུང་ལྔའི་སྟེང་། །དུང་ཁྲོད་རབ་འཇིགས་གཞལ་ཡས་དབུས། །སྡེ་བརྒྱད་
པད་ཉི་སྲིན་པོའི་སྟེང་། །རག་རིག་ཧཱུཾ་མཚན་རྡོ་རྗེར་གྱུར། །དེ་ཉིད་ཡོད་གྱུར་ཁྲོ་བོའི་རྒྱལ། །འཇིགས་བྱེད་དྲག་པོ་ཐོད་འཕྲེང་
རྩལ༑ །ཞལ་གཅིག་ཕྱག་གཉིས་གཏུམ་བརྗིད་ཚུལ། །དམར་ནག་བསྐལ་པའི་མེ་ལྟར་འབར། །ཞལ་གདངས་ལྗགས་
འདྲིལ་མཆེ་བ་གཙིགས། །དམར་ཟླུམ་སྤྱན་གསུམ་སྡང་མིག་གཡོ། །ཕྱག་གཡས་གསེར་གྱི་རྡོ་རྗེ་འཕྱར། །གཡོན་པས་

༄༅། །གནམ་ལྕགས་ཕུར་བུས་གཟིར། །སྡིག་མཛུབ་ལྕགས་སྡིག་སྤྲུལ་པ་འགྱེད། །དུར་ཁྲོད་འབར་
བའི་ཆས་ཀྱིས་སྤྲས། །ཡུམ་མཆོག་རྡོ་རྗེ་རྣལ་འབྱོར་མ། །མཐིང་ནག་གྲི་ཐོད་འཛིན་དང་སྦྱོར། །ཐུགས་ཀར་པད་འབྱུང་ཡེ་
ཤེས་སེམས། །དེ་ནང་རྡོ་རྗེ་ཧཱུྃ་གིས་མཚན། །སྤྱི་བོར་བྱ་ཁྱུང་རིགས་བདག་བཞུགས། །མཐའ་བསྐོར་འདབ་བཞིར་མཁའ་
འགྲོ་བཞི། །རྩིབས་བཞིར་གསང་བདག་གཤིན་རྗེ་གཤེད། །རྟ་མགྲིན་མེད་དཔལ་རྔམ་བརྗིད་ཚུལ། །ཀུནཀྱང་བསྐལ་མེ་
འབར་བའི་ཀློང་། །ཁྲག་འཐུང་འདུས་པའི་ངོ་བོར་བཞུགས། །གནས་གསུམ་ཨོཾ་ཨཱཿཧཱུྃ་གིས་མཚན། །འོད་འཕྲོས་ཡེ་

ཤེས་སྤྱན་དྲངས་གྱུར། ཧཱུྃ། ཨོ་རྒྱན་ཡུལ་དང་རྔ་ཡབ་གླིང་། །ལངྐ་དཔལ་གྱི་ཕོ་བྲང་ནས། །ཆེ་མཆོག་པདྨ་དྲག་པོའི་
ཚོགས༑ །སྤྱན་འདྲེན་གནས་འདིར་གཤེགས་སུ་གསོལ། །ཛཿཧཱུྃ་བྃ་ཧོཿ ཧཱུྃ། མེ་ཏོག་ལ་སོགས་ཕྱི་མཆོད་དང་། །
འདོད་ཡོན་སྣ་ལྔ་ནང་གི་རྫས། །བདེ་སྟོང་སྨན་རཀ་གཏོར་མ་སོགས། །དཀྱིལ་འཁོར་ལྷ་ཚོགས་རྣམས་ལ་འབུལ། །སརྦ་
མ་ཧཱ་པུ་ཛ་ཧོ༴ ཧཱུྃ༴ ཆོས་ཀྱི་དབྱིངས་ལས་ལོངས་སྤྱོད་རྫོགས་སྐུར་ཤར། །བདུད་འདུལ་པདྨ་འབྱུང་གནས་སྤྲུལ་པའི་
སྐུ༑ །སྐུ་གསུམ་བདག་ཉིད་དཀྱིལ་འཁོར་ཀུན་གྱི་གཙོ། །མཁའ་ལྟར་ཀུན་ཁྱབ་ཁྱོད་ལ་ཕྱག་འཚལ་བསྟོད། །ཐུགསཀའི་

༄༅། །ས་བོན་སྔགས་འཕྲེང་ལས། །འོད་འཕྲོས་སྟོང་གསུམ་འཇིག་རྟེན་གང་། །རྒྱལ་བ་མཆོད་ཅིང་བྱིན་
རླབས་བསྡུས། །དྲེགས་པ་ཚར་བཅད་ནུས་མཐུ་འཕྲོག །བདག་ཐིམ་ཆེ་བཙན་ཟླ་བྲལ་གྱུར། །ཨོཾ་ཨཱཿཧཱུྃ་ཨརྩིག་ནི་རྩིག་ན་
མོ་བྷ་ག་ཝ་ཏེ་ཧཱུྃ་ཧཱུྃ་ཨ་ཧཱུྃ་ཧཱུྃ་ཕཊཿ བདག་གི་ཐུག་ཀའི་ཧཱུྃཡིག་ལས། །འོད་འཕྲོས་སྣང་སྲིད་ཧཱུྃ་གིས་གང་། །ཐམས་ཅད་
དྲག་པོའི་ངར་སྒྲ་སྒྲོགས། །མ་དག་དངོས་འཛིན་ཐམས་ཅད་སྦྱངས། ཧཱུྃ་ཧཱུྃ་ཧཱུྃ། ཞེས་པའང་བཟླའོ། ཧཱུྃ། ཆོས་ཉིད་སྐྱེ་བ་
མེད་པ་ལས། འགག་མེད་རྡོ་རྗེ་སྲིན་པོར་ཤར། །འགག་པ་ཉིད་ན་འགག་མེད་པ། །སྤྲོས་བྲལ་ཀ་དག་ཀློང་དུ་ཐིམ། །ཞེས་

ནམ་མཁའ་ལ་འཇའ་ཡལ་བ་ལྟར་རང་གི་སྙིད་གང་བསྡུས་ལ་འོད་གསལ་སྟོང་པ་ཉིད་ཀྱི་ངང་ལ་མཉམ་པར་གཞག་གོ །སླར་ཡང་དྲན་རིག་མ་ཧཱ་གུ་རུའི་སྐུར་ལངས་ཏེ་སྤྱོད་ལམ་ལ་
འཇུག་གོ །དགེ་འདིས་མཐའ་ཡས་སེམས་ཅན་ཀུན། །ཁྲག་འཐུང་པདྨ་དྲག་པོ་ཡི། །གོ་འཕང་བྱང་ཆུབ་མྱུར་ཐོབ་ནས། །
བདུད་ལས་རྣམ་པར་རྒྱལ་པར་ཤོག །ཨོཾ། བྱིན་རླབས་མཆོག་སྩོལ་རིགས་བརྒྱའི་བདག །བླ་མ་རྣམས་ཀྱི་བཀྲ་ཤིས་
ཤོག །དངོས་གྲུབ་ཆང་འབེབས་ཞི་དང་ཁྲོ། །ཡི་དམ་ལྷ་ཚོགས་བཀྲ་ཤིས་ཤོག །ཐོགས་མེད་འཕྲིན་ལས་སྒྲུབས་མཛད་
པའི༑ །དཔལ་བོ་མཁའ་འགྲོའི་བཀྲ་ཤིས་ཤོག །གང་ལ་བསམ་པའི་དོན་ཀུན་འགྲུབ། །དགེ་ལེགས་མཆོག་གི་བཀྲ་ཤིས་

༄༅།།ཤོག །ཚུལ་འདི་ཐེག་མཆོག་རྫོགས་ཆེན་སྙིང་པོའི་དོན། །ཇི་བཞིན་རྟོགས་ནས་གཞན་དོན་འཕྲིན་ལས་ཅན། །གྲུབ་པའི་རིག་
འཛིན་ཀློང་ཡངས་འོད་གསལ་གྱི། །འགག་མེད་ཆུ་ནང་ཟླ་བཞིན་སྐྱེད་རྫོགས་ཀྱིས། །རང་ཉིད་འགལ་རྐྱེན་མི་མཐུན་གཡུལ་ངོ་ལས། །སྐྱོང་ཕྱིང་ཚུལ་འདིའིབསྲུང་འཁོར་ར་བ་
ལ༑ །བརྩོན་པའི་རྡོ་རྗེའི་རི་མོ་གསལ་བནས། །འགྱུད་མེད་རྡོ་རྗེས་གཏེར་ཚིག་ཁྲིགས་སུ་སྡེབས། །མང་ག་ལམ།། །།

༄༅། །ཟབ་ལམ་བླ་མའི་རྣལ་འབྱོར་བྱིན་རླབས་ཆར་འབེབས་ནི། །གང་ཞིག་དྲན་པས་སྲིདཞིའི་ཉེས་པའི་ཚོགས། །མ་ལུས་དྲུང་ཕྱུང་རྣམ་གྲོལ་སྐུ་
བཞི་ཡི། །གེ་སར་བདེ་བར་འཁྲིད་མཛད་རིགས་བརྒྱའི་བདག །དྲིན་ཅན་བླ་མའི་ཞབས་ཀྱི་པདྨོར་འདུད། །དེ་ཡང་རང་ཅག་གི་སྟོན་པ་བདེ་བར་གཤེགས་པའི་བསྟན་པ་ཐམས་
ཅད་ཀྱི་སྙིང་པོ་ལས་སྙིང་པོར་གྱུར་པ་སྔ་འགྱུར་རྡོ་རྗེ་ཐེག་པའི་གསང་བ་མཆོག་གི་སྒོར་སྤྱོད་པའིསྐྱེས་བུ་ངེས་པར་མཆོག་གི་གོ་འཕང་བདེ་བླག་ཏུ་ཐོབ་པར་རྣམས་ཀྱིས་ཟབ་མོའི་ལམ་འདི་
ལ་རྣལ་འབྱོར་དུ་བྱ་བ་ཡིན་ཏེ། སྤྱིར་འཁོར་བའི་རང་བཞིན་ཟད་མཐའ་མེད་པའི་སྡུག་བསྔལ་གྱི་ཕུང་པོར་ཤེས་པས་ཡིད་བྱུང་སྟེ། དཀོན་མཆོག་བསུམ་ལ་སྐྱབས་སུ་འགྲོ་བ་བྱང་
ཆུབ་སེམས་བསྐྱེད་པས་རང་རྒྱུད་འདུལ་བ་སྔོན་དུ་འགྲོ་བས་འདི་ལྟར་ཉམས་སུ་བསྟར་བར་བྱའོ། ན་མོ་གུ་རུ། བདག་ལུས་འཛིན་མེད་སྤྱི་བོའི་ནམ་

མཁའ་ལ། །དྭངས་མའི་འཇའ་ཟེར་འོད་ཕུང་འཁྲིགས་པའི་ཀློང་། །སེང་ཁྲི་པདྨ་ཐབས་ཤེས་ཉི་ཟླའི་སྟེང་། །སྐྱབས་གནས་
ཀུན་འདུས་རྩ་བའི་བླ་མ་དང་། །དབྱེར་མེད་མཚོ་སྐྱེས་རྡོ་རྗེ་ཐོད་ཕྲེང་རྩལ། །དཀར་དམར་མདངས་ལྡན་མཚན་དཔེའི་གཟི་
བྱིན་འབར། །ཕྱག་གཡས་རྡོ་རྗེ་གཡོན་པ་ཟག་མེད་ཀྱི། །བདུད་རྩིའི་ཐོད་པ་ཁ་ཊཾ་གྲུ་མོར་བསྟེན། །ཤེའུའི་སྙན་ཞུ་རྒོད་ལྡེམ་
དར་སྣས་དབྱངས། །གསང་ཕོད་སྣམ་སྦྱར་ཟབ་བེར་རྩེགས་མར་གསོལ། །སྤྱན་གྱི་ལྟ་སྟངས་གདུལ་བྱའི་ཡུལ་ལ་
གཟིགས༑ །ཞབས་གཉིས་རྡོ་རྗེའི་སྐྱིལ་ཀྲུང་དྲང་པོར་བཞུགས། །དེ་མཐར་བླ་མ་མཆོག་གསུམ་དཀྱིལ་འཁོར་ལྷ། །

༄༅། །གྲངས་མེད་རབ་འབྱམས་རྒྱལ་བའི་སྤྲིན་ཕུང་འཁྲིགས། །གང་འདུལ་མོས་ངོར་ཆུ་ཟླའི་རོལ་གང་
བཞིན༑ །འབྲེལ་ཚད་དོན་ལྡན་མཆོག་གི་ངོ་བོར་བཞུགས། དེ་ལྟར་གསལ་མ་ཐེབས་ཀྱི་བར་ནན་ཏན་དུ་བསྒོམས་ནས། ཕྱི་དངོས་འབྱོར་ཡིད་སྤྲུལ་གྱི་
མཆོད་སྤྲིན་ནམ་མཁར་གང་བར་སྤྲོས་ཏེ། ཀུན་བཟང་སྒྱུ་འཕྲུལ་དྲ་བའི་རྣམ་རོལ་ལས། །སྲིད་ཞིའི་འདོད་ཡོན་འཛད་མེད་ནམ་མཁའ་
མཛོད༑ །མཁའ་ཁྱབ་ངོ་མཚར་མཆོད་པའི་སྤྲིན་ཕུང་གིས། །རྒྱལ་ཀུན་ངོ་བོ་མཆོག་དེ་མཆོད་པར་བགྱི། །ནང་མཆོད། རང་
གི་རྣལ་འབྱོར་མ་དཔལ་མཁའ་ལ་ཐོན། །སྒྱུ་ལུས་ཕུང་པོ་ཟག་མེད་བདུད་རྩིར་སྦྱར། །དགྱེས་དགུར་ཚིམ་བྱེད་མཆོག་གི་དམ་

ཚིག་འདིས། །རྒྱལ་ཀུན༴ གསང་མཆོད། བརྒྱད་གཉིས་ལང་ཚོའི་དཔལ་ཅན་ཡིད་འོང་མ། །འཆི་མེད་སྒེག་མོའི་ཁེངས་
འཕྲོག་བདེ་བའི་རོར། །རྗེ་ཆགས་མཉམ་སྦྱོར་དགའ་བཞིའི་ཡེ་ཤེས་ཀྱིས། །རྒྱལ་ཀུན༴ དེ་ཁོ་ན། མཆོད་བྱ་མཆོད་བྱེད་
དག་པ་གདོད་མའི་གཤིས། །གནས་ལུགས་རང་ངོ་ཤེས་པ་མཆོད་པའི་མཆོག །ཟུང་མཇུག་བདེ་ཆེན་འགྱུར་མེད་ཕྱག་རྒྱ་ཚ
ཆེས༑ །རྒྱལ་ཀུན༴ དེ་ལྟར་ཕྱི་ནང་གསང་བའི་མཆོད་པའི་རྗེས་ཐམས་ཅད་འཁོར་གསུམ་བདེ་བ་ཆེན་པོར་རོ་མཉམ་པར་མཆོད་ནས། མི་ཕྱེད་པའི་དད་པའི་གདུང་
ཤུགས་ཀྱི་མྱོས་པའི་གསོལ་འདེབས་ཀྱི་རིམ་པ་ཇི་སྙེད་དང་། ༈ །དང་པོ་སྐྱབས་སུ་འགྲོ་བ་ནི། །ན་མོ། །ཕྱོགས་དུས་བདེ་ཤེགས་རྒྱལ་བ་སྲས་

༄༅། །བཅས་ལ༔ བདག་སོགས་མཁའ་མཉམ་འགྲོ་བ་མ་ལུས་ཀུན༔ དེང་ནས་བཟུང་སྟེ་བྱང་ཆུབ་མ་
ཐོབ་བར༔ སྒོ་གསུམ་གུས་པས་རྟག་ཏུ་སྐྱབས་སུ་མཆི༔ སེམས་བསྐྱེད་པ་ནི། ཧོཿ དེང་ནས་བཟུང་བསྟེ་འཁོར་བ་མ་སྟོང་
བརཿ རྒྱལ་བ་རྣམས་ཀྱི་འཕྲིན་ལས་དབང་བསྒྱུར་ཏེ༔ མཐའ་མེད་འགྲོ་ཀུན་མྱང་འདས་གཞིར་འགོད་པའི༔ སེམས་ནི་
བྱང་ཆུབ་དམ་པར་བསྐྱེད་བགྱིའོ༔ ཞེས་ཟབ་ཆོས་རིག་འཛིན་ཐུགས་ཐིག་ལས་ཁོལ་ཆུང་བ་བྲིས་པའོ།། །།

༄༅།  །སློབ་དཔོན་སངས་རྒྱས་གཉིས་པའི་གསོལ་འདེབས་ལེའུ་བདུན་མ་ནི། ཨེ་མ་ཧོ༔ སྤྲོས་བྲལ་ཆོས་ཀྱི་དབྱིངས་ཀྱི་ཞིང་
ཁམས་སུ༔ ཆོས་ཉིད་དུས་གསུམ་སྐྱེ་འགག་མེད་པའི་ངངཿ བྱ་བྲལ་ལྷུན་རྫོགས་བདེ་བ་ཆེན་པོའི་སྐུཿ ནམ་མཁའ་བཞིན་
དུ་ཐུགས་རྗེ་ཕྱོགས་རིས་མེདཿ བླ་མ་ཆོས་ཀྱི་སྐུ་ལ་གསོལ་བ་འདེབསཿ ཨོ་རྒྱན་པདྨ་འབྱུང་གནས་ལ་གསོལ་བ་འདེབས
བདེ་ཆེན་ལྷུན་གྱིས་གྲུབ་པའི་ཞིང་ཁམས་སུཿ སྐུ་གསུང་ཐུགས་དང་ཡོན་ཏན་འཕྲིན་ལས་ཀྱི༔ ཡེ་ཤེས་ལྔ་ལྡན་བདེ་བར་
གཤེགས་པའི་སྐུ༔ ཐུགས་རྗེའི་བྱེ་བྲག་སྣ་ཚོགས་སོ་སོར་སྟོན༔ བླ་མ་ལོངས་སྤྱོད་རྫོགས་སྐུ་ལ་གསོལ་བ་འདེབས༔ ཨོ་

རྒྱན་པདྨ་འབྱུང་གནས་ལ༴ མི་མཇེད་འཇིག་རྟེན་དག་པའི་ཞིང་ཁམས་སུ༔ ཐུགས་རྗེ་ཆེན་པོས་འགྲོ་བའི་དོན་ལ་བྱོན༔
གང་ལ་གང་འདུལ་ཐབས་ཀྱིས་འགྲོ་དོན་མཛད༔ འདས་དང་མ་བྱོན་ད་ལྟ་དུས་གསུམ་གྱི༔ བླ་མ་སྤྲུལ་པའི་སྐུ་ལ་གསོལ་བ་
འདེབས༔ ཨོ་རྒྱན་པདྨ་འབྱུང་གནས་ལ་གསོལ་བ་འདེབས༔ ཁ་སྐོང་བརྒྱུད་འདེབས་ནི། ཆོས་སྐུ་ཀུན་ཏུ་བཟང་པོ་ལ་གསོལ་བ་
འདེབས༑ །ལོངས་སྐུ་རྒྱལ་བ་རིགས་ལྔ་ལ༴ སྤྲུལ་སྐུ་རིག་གསུམ་མགོན་པོ་ལ༴ ཡང་སྤྲུལ་དགའ་རབ་རྡོ་རྗེ་ལ
སློབ་དཔོན་འཇམ་དཔལ་བཤེས་གཉེན་ལ༴ རིག་འཛིན་ཤྲཱི་སེངྷ་ལ༴ པཎ་ཆེན་བི་མ་མི་ཏྲ་ལ༴ རྒྱལ་སྲས་པདྨ་འབྱུང་

༄༅། །གནས་ལ༴ ཆོས་རྒྱལ་ཁྲི་སྲོང་ལྡེའུ་བཙན་ལ༴ མཁའ་འགྲོ་ཡེ་ཤེས་མཚོ་རྒྱལ་ལ༴ དགེ་
སློང་ནམ་མཁའི་སྙིང་པོ་ལ༴ སྣ་ནམ་རྡོ་རྗེ་བདུད་འཇོམས་ལ༴ ལྷ་སྲས་མུ་ཁྲི་བཙན་པོ་ལ༴ སྤྲུལ་སྐུ་བཟང་པོ་གྲགས་པ་
ལ༴ རིག་འཛིན་དངོས་གྲུབ་རྒྱལ་མཚན་ལ༴ ཀུན་སྤངས་དོན་ཡོད་རྒྱལ་མཚན་ལ༴ བརྒྱུད་འཛིན་བསོད་ནམས་མཆོག་
བཟང་ལ༴ གྲུབ་ཆེན་ཐང་སྟོང་རྒྱལ་པོ་ལ༴ མཚུངས་མེད་དངོས་གྲུབ་དཔལ་ལྡན་ལ༴ དྲིན་ཅན་ཀུན་དགའ་བཟང་པོ་ལ
མི་འགྱུར་ལས་འཕྲོ་གླིང་པ་ལ༴ རྒྱལ་དབང་རིན་ཆེན་ཕུན་ཚོགས་ལ༴ སྤྲུལ་སྐུ་ནམ་མཁའ་བརྒྱ་བྱིན་ལ༴ མཁས་གྲུབ་

མདོ་སྔགས་བསྟན་འཛིན་ལ། རིག་འཛིན་ཕྲིན་ལས་ལྷུན་གྲུབ་ལ༴ ཆོས་རྒྱལ་གཏེར་བདག་གླིང་པ་ལ༴ ལོ་ཆེན་ཆོས་དཔལ་རྒྱ་
མཚོལ༴ རྒྱལ་སྲས་རིན་ཆེན་རྣམ་རྒྱལ་ལ༴ གྲུབ་མཆོག་པདྨ་བསྟན་འཛིན་ལ༴ འགྱུར་མེད་ཕྲིན་ལས་རྣམ་རྒྱལ་ལ༴ ལྷུན་གྲུབ་བདེ་ཆེན་རྡོ་རྗེ་ལ༴ ཀུན་བཟང་རིག་འཛིན་
རྡོ་རྗེ་ལ༴ ངེས་དོན་ཆོས་ཀྱི་ཉི་མལ༴ ཨོ་རྒྱན་རྣམ་གྲོལ་རྒྱ་མཚོལ༴ དུས་གསུམ་རྩ་བརྒྱུད་བླ་མ་ལ༴ དྲིན་ཆེན་རྩ་བའི་བླ་མ་ལ༴ ཡི་
དམ་སྒྲུབ་ཆེན་བཀའ་བརྒྱད་ལ༴ མ་མོ་མཁའ་འགྲོའི་ལྷ་ཚོགས་ལ༴ ཆོས་སྐྱོང་མ་མགོན་ལྕམ་དྲལ་ལ༴ འདི་ཕྱི་བར་དོ་
གསུམ་དུ་བྱིན་གྱིས་རློབས། །འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་དུ་གསོལ། །སྐྱེ་མེད་སྙིང་པོ་ལོན་པར་བྱིན་གྱིས་

༄༅། །རློབས། མཆོག་དང་ཐུན་མོངས་དངོས་གྲུབ་སྩལ་དུ་གསོལ།།།དེ་ལྟར་རྒྱུན་ཆད་མེད་པར་གསོལ་བ་ཐོབ༔
ཅེས་གསུངས་སོ།།

༄༅། །ཨེ་མ་ཧོ༔ སངས་རྒྱས་བསྟན་པ་རྨད་བྱུང་བསམ་ཡས་ལསཿ ཁྱད་པར་འཕགས་པའི་བསྟན་པ་
རྣམ་གསུམ་བྱོན༔ སངས་རྒྱས་ཤཱཀྱ་ཐུབ་པའི་ཞིང་ཁམས་འདིརཿ གསང་སྔགས་ཐེག་པཆེན་པོའི་བསྟན་པ་བྱོན༔ བསྟན་
པ་རིན་པོ་ཆེ་ལ་གསོལ་བ་འདེབས༔ ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ འོག་མིན་ལྷུན་གྱིས་གྲུབ་པའི་ཕོ་བྲང་
དུཿདུས་གསུམ་བདེ་བར་གཤེགས་པའི་དགོངས་པ་ཡིསཿ མ་ཏྲཾ་རུ་ཏྲ་བཀའ་སྒོ་ལོག་པ་ལསཿ འགྲོ་དྲུག་སེམས་ཅན་
སྡུག་བསྔལ་ཉམ་ཐག་གཟིགསཿ ཐུགས་རྗེ་ངོ་མཚར་ཅན་ལ་གསོལ༴ ཨོ་རྒྱན་པདྨ་འབྱུང་གནས་ལཿ ལྕང་ལོ་ཅན་གྱི་ཕོ་

བྲང་དམ་པ་རུ། དེ་བཞིན་གཤེགས་པ་ཐམས་ཅད་བཀའ་བགྲོས་མཛདཿ ཞི་རྒྱས་དབང་དྲག་ཕྲིན་ལས་རྣམ་བཞི་ཡིས
ལོག་པ་བདུད་ཀྱི་བསྟན་པ་འདུལ་བར་མཛདཿ དུས་གསུམ་བདེ་གཤེགས་རྣམ་ལ༴ ཨོ་རྒྱན་པདྨ༔ རི་བོ་མ་ལ་ཡ་གནམ་
ལྕགས་འབར་བའི་རྩེཿ བདུད་པོ་མ་ཏྲཾ་རུ་ཏྲ་དྲག་པོས་བསྒྲལཿ སྲིན་མོ་མ་ཚོགས་རྣམས་ལ་སྦྱོར་བ་མཛདཿ གསང་
སྔགས་བསྟན་པ་དང་པོ་དེ་ནས་བྱུངཿ གདུལ་བྱ་ཁྱད་པར་ཅན་ལ་གསོལ་བ་འདེབསཿ ཨོ་རྒྱན་པདྨ༴ འོག་མིན་ཆོས་ཀྱི་
དབྱིངས་ཀྱི་ཕོ་བྲང་དུཿ དུས་གསུམ་སྐྱེ་འགག་མེད་པ་ཆོས་ཀྱི་སྐུཿ ཆོས་རྣམས་རྣམ་དག་ཡེ་ནས་ལྷུན་གྱིས་གྲུབཿ སངས་

༄༅། །རྒྱས་ཐམས་ཅད་ཐུགས་ལས་བསྐྱེད་པའི་ཡབཿ ཆོས་སྐུ་ཀུན་ཏུ་བཟང་པོ་ལ་གསོལ༴ ཨོ་རྒྱན་
པདྨ བདེ་ཆེན་ལྷུན་གྱིས་གྲུབ་པའི་ཞིང་ཁམས་སུཿ གཏི་མུག་རྣམ་དག་ཆོས་དབྱིངས་ཡེ་ཤེས་ངངཿ རྣམ་པར་སྣང་མཛད་
ལོངས་སྤྱོད་རྫོགས་པའི་སྐུཿ སྐུ་ཡི་རིགས་མཆོག་རིགས་ཀྱི་འཁོར་གྱིས་བསྐོརཿ བུདྡྷཱ་རིགས་ཀྱི་ལྷ་ཚོགས་ལ་གསོལ
ཨོ་རྒྱན་པདྨ༴ ཤར་ཕྱོགས་མངོན་པར་དགའ་བའི་ཞིང་ཁམས་སུཿ ཞེ་སྡང་རྣམ་དག་མེ་ལོང་ཡེ་ཤེས་ངངཿ རྡོ་རྗེ་སེམས་
དཔའ་ལོངས་སྤྱོད་རྫོགས་པའི་སྐུ ཐུགས་ཀྱི་རིགས་མཆོག་རིགས་ཀྱི་འཁོར་གྱིས་བསྐོརཿ རྡོ་རྗེ་རིགས་ཀྱི་ལྷ་ཚོགས་ལ

ཨོ་རྒྱན་པདྨ ལྷོ་ཕྱོགས་དཔལ་ལྡན་མཛེས་པའི་ཞིང་ཁམས་སུཿ ང་རྒྱལ་རྣམ་དག་མཉམ་ཉིད་ཡེ་ཤེས་ངངཿ རིན་ཆེན་
འབྱུང་གནས་ལོངས་སྤྱོད་རྫོགས་པའི་སྐུཿ ཡོན་ཏན་རིགས་མཆོག་རིགས་ཀྱི་འཁོར་གྱིས་བསྐོརཿ རིན་ཆེན་རིགས་ཀྱི་ལྷ་
ཚོགས་ལ་གསོལ༴ ཨོ་རྒྱན་པདྨ ནུབ་ཕྱོགས་བདེ་བ་ཅན་གྱི་ཞིང་ཁམས་སུཿ འདོད་ཆགས་རྣམ་དག་སོར་རྟོག་ཡེ་ཤེས་
ངངཿ སྣང་བ་མཐའ་ཡས་ལོངས་སྤྱོད་རྫོགས་པའི་སྐུཿ གསུང་གི་རིགས་མཆོག་རིགས་ཀྱི་འཁོར་གྱིས་བསྐོརཿ པདྨ་
རིགས་ཀྱི་ལྷ་ཚོགས་ལ༴ ཨོ་རྒྱན་པདྨ བྱང་ཕྱོགས་ལས་རབ་རྫོགས་པའི་ཞིང་ཁམས་སུཿ ཕྲག་དོག་རྣམ་དག་བྱ་གྲུབ་

༄༅། །ཡེ་ཤེས་ངངཿ དོན་ཡོད་གྲུབ་པ་ལོངས་སྤྱོད་རྫོགས་པའི་སྐུཿ ཕྲིན་ལས་རིགས་མཆོག་རིགས་
ཀྱི་འཁོར་གྱིས་བསྐོརཿ ཀརྨ་རིགས་ཀྱི་ལྷ་ཚོགས་ལ༴ ཨོ་རྒྱན་པདྨ༴ ཆོས་དབྱིངས་རོལ་པའི་གཞལ་ཡས་ཆེན་པོ་ན
ཉོན་མོངས་དུག་ལྔ་བརྫིས་པའི་གདན་སྟེང་དུཿ ཁྲོ་བོའི་རྒྱལ་པོ་ཆེ་མཆོག་ཧེ་རུཀཿ རིགས་ལྔ་བདེ་གཤེགས་འདུས་པའི་
འཁོར་གྱིས་བསྐོརཿཀུན་བཟང་ཧེ་རུ་ཀའི་ལྷ་ཚོགས་ལ་གསོལ༴ ཨོ་རྒྱན་པདྨ༴ ཐུགས་རྗེ་རོལ་པའི་གཞལ་ཡས་ཆེན་པོ་
ནཿ མ་བདུད་དྲེགས་པ་བརྫིས་པའི་གདན་སྟེང་དུཿ མངོན་རྫོགས་རྒྱལ་པོ་མཆེ་མཆོག་ཧེ་རུ་ཀཿ ཡེ་ཤེས་ལས་གྲུབ་མ་

མོའི་འཁོར་གྱིས་བསྐོརཿ ཆེ་མཆོག་མ་མོའི་ལྷ་ཚོགས་ལ་གསོལ༴ ཨོ་རྒྱན་པདྨ ཿམཐིང་ནག་གྲུ་གསུམ་འབར་བའི་
གཞལ་ཡས་ནཿ མ་ཏྲཾ་རུ་དྲ་བརྫིས་པའི་གདན་སྟེང་དུཿ ཐུགས་ཀྱི་བདག་ཉིད་བཛྲ་ཧེ་རུ་ཀཿ ཁྲག་འཐུང་ཁྲོ་བོ་འབར་བའི་
འཁོར་གྱིས་བསྐོརཿ དཔལ་ཆེན་ཧེ་རུ་ཀའི་ལྷ་ཚོགས་ལ་གསོལ༴ ཨོ་རྒྱན་པདྨ༴་མཐིང་ནག་ཨེ་ལས་དྲག་པོའི་
 གཞལ་ཡས་ནཿ གཤིན་རྗེ་ཆུ་གླང་བརྫིས་པའི་གདན་སྟེང་དུཿ འཇམ་དཔལ་ཡ་མཱནྟ་ཀ་གཤིན་རྗེའི་གཤེདཿ གཤེད་པོ་ཁྲོ་
བོ་དྲེགས་པའི་འཁོར་གྱིས་བསྐོརཿ གཤིན་རྗེ་གཤེད་པོའི་ལྷ་ཚོགས་ལ༴ ཨོ་རྒྱན་པདྨ དམར་ནག་གྲུ་གསུམ་དབང་གི་

༄༅། །གཞལ་ཡས་ནཿ བདུད་ནག་ཕོ་མོ་བརྫིས་པའི་གདན་སྟེང་དུཿ དབང་གི་རྒྱལ་པོ་པདྨ་ཧེ་རུ་ཀ
པདྨ་རིགས་ཀྱི་ཁྲོ་བོ་རྣམས་ཀྱིས་བསྐོརཿ རྟ་མགྲིན་དབང་གི་ལྷ་ཚོགས་ལ༴ ཨོ་རྒྱན་པདྨ༴ བསྐལ་པ་མེ་ལྟར་འབར་བའི་
གཞལ་ཡས་ནཿ ཕོ་བདུད་དྲེགས་པ་བརྫིས་པའི་གདན་སྟེང་དུཿ དཔལ་ཆེན་རྡོ་རྗེ་གཞོན་ནུ་དཔའ་བོའི་སྐུཿ བདུད་འདུལ་
ཁྲོ་བཅུ་ཁྲ་ཐབས་འཁོར་གྱིས་བསྐོརཿ རྡོ་རྗེ་ཕུར་པའི་ལྷ་ཚོགས་ལ༴ ཨོ་རྒྱན་པདྨ པདྨ་དབང་གི་གཞལ་ཡས་ཆེན་པོ་ན
མ་ཆགས་པདྨ་འབར་བའི་གདན་སྟེང་དུཿ བཅོམ་ལྡན་མགོན་ཡེ་ཤེས་ཚེ་དཔག་མེདཿ འཆི་མེད་ཚེ་ཡི་ལྷ་ཚོགས་རྣམས་ཀྱིས་

བསྐོརཿ རྡོ་རྗེ་ཚེ་ཡི་ལྷ་ཚོགས་ལ༴ ཨོ་རྒྱན་པདྨ༴ དུར་ཁྲོད་རྔམ་བརྗིད་རོལ་པའི་གཞལ་ཡས་ནཿ ཏི་ར་གན་རྐྱལ་
བརྫིས་པའི་གདན་སྟེང་དུ་ཡུམ་ཆེན་ཁྲོ་མོ་རྡོ་རྗེ་ཕག་མོའི་སྐུཿ མ་མོ་མཁའ་འགྲོ་ལྷ་ཚོགས་འཁོར་གྱིས་བསྐོརཿ རྡོ་རྗེ་
རྣལ་འབྱོར་མའི་ལྷ་ཚོགས་ལ༴ ཨོ་རྒྱན་པདྨ༴ རྒྱ་གར་རྡོ་རྗེ་གདན་གྱི་ཕོ་བྲང་དུཿ རྒྱུ་འབྲས་བདེན་པས་འགྲོ་བའི་དོན་
མཛད་ཅིངཿ སྡེ་སྣོད་གསུམ་གྱི་བསྟན་པའི་རྒྱལ་མཚན་བཙུགསཿ ཉན་ཐོན་བྱང་ཆུབ་སེམས་དཔའི་འཁོར་གྱིས་བསྐོརཿ
སྤྲུལ་སྐུ་ཤཱཀྱ་ཐུབ་པ་ལ༴ ཨོ་རྒྱན་པདྨ༴ དྷནཀོ་ཤཀླུ་ཡི་ཕོ་བྲང་དུཿ ཐུགས་རྗེའི་སྟོབས་ཀྱིས་འགྲོ་བའི་དོན་ལ་བྱོནཿ

༄༅། །རྒྱལ་བའི་དགོངས་པས་འགྲོ་དྲུག་རང་གྲོལ་མཛདཿ་མ ཁའ་འགྲོ་སྡེ་ལྔ་མང་པོའི་འཁོར་གྱིས་
བསྐོརཿ སྤྲུལ་སྐུ་དགའ་རབ་རྡོ་རྗེ་ལ༴ ཨོ་རྒྱན་པདྨ རྒྱ་ནག་རི་བོ་རྩེ་ལྔའི་ཕོ་བྲང་དུཿསངས་རྒྱས་སྐུ་ཡི་སྤྲུལ་པ་
འཇམ་དཔལ་དབྱངསཿ སྟེང་འོག་ཕྱོགས་བཞིར་སྐུར་ཡིས་འགྲོ་དོན་མཛདཿ སྐུ་ཡི་བྱང་ཆུབ་སེམས་དཔའི་འཁོར་གྱིས་
བསྐོརཿ འཕགས་པ་འཇམ་དཔལ་གྱི་ལྷ་ཚོགས་ལ༴ གནས་ཆེན་རི་ཏ་ལའི་ཕོ་བྲང་དུཿ སངས་རྒྱས་གསུང་གི་སྤྲུལ་པ་
སྤྱན་རས་གཟིགསཿ སྟེང་འོག་ཕྱོགས་བཞིར་གསུང་གིས་འགྲོ་དོན་མཛདཿ གསུང་གི་བྱང་ཆུབ་སེམས་དཔའི་འཁོརགྱི་

སྐོརཿ སྤྱན་རས་གཟིགས་ཀྱི་ལྷ་ཚོགས་ལ༴ ཨོ་རྒྱན་པདྨ༴ གནས་མཆོག་ལྕང་ལོ་ཅན་གྱི་ཕོ་བྲང་དུཿ སངས་རྒྱས་
ཐུགས་ཀྱི་སྤྲུལ་པ་རྡོ་རྗེ་འཛིནཿ སྟེང་འོག་ཕྱོགས་བཞིར་ཐུགས་ཀྱིས་འགྲོ་དོན་མཛདཿ ཐུགས་ཀྱི་བྱང་ཆུབ་སེམས་པའི་འཁོར་
ཀྱི་བསྐོར། ཕྱག་ན་རྡོ་རྗེའི་ལྷ་ཚོགས་ལ༴ ཨོ་རྒྱན་པདྨ༴ སྟེང་ཕྱོགས་རྣམ་པར་རྒྱལ་བའི་ཁང་བཟང་དུཿ འཕགས་པ་
འཇམ་དཔལ་ཐུགས་ཀྱི་དགོངས་པ་ཡིསཿ ལྷ་དབང་བརྒྱ་བྱིན་གནས་སུ་གསང་སྔགས་བྱོནཿ ཚོམ་བུ་འབུམ་དང་བཅས་ཏེ་
པ་མངོན་སངས་རྒྱསཿ ལྷ་ཡི་རིག་འཛིན་རྣམས་ལ༴ ཨོ་རྒྱན་པདྨའོག་ཕྱོགས་རྒྱ་མཚོ་ཆེན་པོའི་གཏིང་རུམ་དུཿ སྤྱན་

༄༅།་།རས་གཟིགས་དབང་ཐུགས་ཀྱི་དགོངས་པ་ཡིསཿ ཀླུ་རྒྱལ་འཇོག་པའི་གནས་སུ་གསང་སྔགས་
བྱོནཿ ཚོམ་བུ་འབུམ་དང་བཅས་ཏེ་མངོན་སངས་རྒྱསཿ ཀླུ་ཡི་རིག་འཛིན་རྣམས་ལ་གསོལཿ ཨོ་རྒྱན་པདྨ༴ རི་རྒྱལ་
མེ་རི་འབར་བའི་རྩེ་མོ་རུཿ ཕྱག་ན་རྡོ་རྗེ་ཐུགས་ཀྱི་དགོངས་པ་ཡིསཿ རྒྱལ་པོ་ཛཡི་གནས་སུ་གསང་སྔགས་བྱོནཿ གང་
ཟག་ལས་ཅན་མ་ལུས་བྱང་ཆུབ་ཐོབཿ མི་ཡི་རིག་འཛིན་རྣམས་ལ༴ ཨོ་རྒྱན་པདྨ༴ ནུབ་ཕྱོགས་ཨོ་རྒྱན་དབང་གི་ཕོ་བྲང་
དུཿ བདེ་གཤེགས་སྐུ་གསུང་ཐུགས་ཀྱི་སྤྲུལ་པ་སྟེཿ འཛམ་བུ་གླིང་དུ་འགྲོ་བའི་དོན་ལ་བྱོནཿ རིག་འཛིན་མཁའ་འགྲོ་

མང་པོའི་འཁོར་གྱིས་བསྐོརཿ པདྨ་འབྱུང་གནསཀྱི་ལྷ་ཚོགས་ལཿ ཨོ་རྒྱན་པདྨ ཆོས་སྐུ་ལོངས་སྐུ་སྤྲུལ་སྐུ་ཡང་སྤྲུལ་
དངཿ འདས་དང་མ་བྱོན་ད་ལྟ་དུས་གསུམ་གྱིཿ ཕྱོགས་བཅུའི་སངས་རྒྱས་རིག་འཛིན་བྱང་སེམས་ལཿ བདག་ཅག་ལུས་
ངག་ཡིད་གསུམ་གུས་པ་ཡིསཿ ཡིད་གཉིས་ཐེ་ཚོམ་མེད་པར་གསོལ་བཿ ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ

༄༅། །ཨེ་མ་ཧོ་འདི་ནས་ཉི་མ་ལྷོ་ནུབ་མཚམས་ཤེད་ནཿ གནས་ཆེན་རྡོ་རྗེ་གདན་གྱི་ནུབ་བྱང་
མཚམསཿ རྔ་ཡབ་གླིང་ཕྲན་ཟ་བྱེད་སྲིན་པོའི་ཡུལ༴ དུས་གསུམ་སངས་རྒྱས་རྣམསཀྱིས་བྱིན་བརླབས་པའིཿ གླིང་
མཆོག་ཁྱད་པར་ཅན་ལ་གསོལ་བ་འདེབསཿ ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ ཧཱུྃཿ སྔོན་གྱི་བསྐལ་པ་
དང་པོ་འདས་པའི་དུསཿ མ་ཏཾ་རུ་ཏྲ་བསྒྲལ་བའི་རྫས་བརྒྱད་ལཿ གསང་སྔགས་བྱོན་པའི་གནས་བརྒྱད་བྱིན་གྱིས་བརླབས
ཙིཏྟ་ཨོ་རྒྱན་གནས་སུ་བབས་པ་ལསཿ རྟེན་འབྲེལ་ཁྱད་པར་ཅན་ལ༴ ཨོ་རྒྱན་པདྨ༴ རྡོ་རྗེ་ཕག་མོས་བྱིན་གྱིས་བརླབས་

པའི་གནསཿ མ་མོ་མཁའ་འགྲོ་ཐམས་ཅད་འདུ་བའི་གླིངཿ གསང་སྔགས་བརྡ་ཡི་རང་སྒྲ་དི་རི་རིཿ གནས་དེར་ཕྱིན་པ་
ཙམ་གྱིས་བྱང་ཆུབ་ཐོབཿ གནས་མཆོག་ཁྱད་པར་ཅན་ལ༴ ཨོ་རྒྱན་པདྨ༴ ཟངས་མདོག་དཔལ་གྱི་རི་བོ་ཙིཏྟའི་དབྱིབས
། རྩ་བ་ཀླུ་ཡི་རྒྱལ་པོའི་གནས་སུ་ཟུགཿ རྐེད་པ་ལྷུན་ཆགས་མཁའ་འགྲོའི་གནས་ན་བརྗིདཿ རྩེ་མོ་ཚངས་པའི་འཇིག་རྟེན་སྙེག་
པ་འདྲཿ རི་རྒྱལ་ཁྱད་པར་ཅནཿ ཨོ་རྒྱན་པདྨ དཔལ་གྱི་རི་བོ་འབར་བའི་རྩེ་མོ་ནཿ ཤར་ཕྱོགས་ཤེལ་ལ་ལྷོ་ཕྱོགས་
བིཌཱུརྻཿ ནུབ་ཕྱོགས་རཱ་ག་བྱང་ཕྱོགས་ཨིནྡྲའི་མདོག ཕྱི་ནང་མེད་པར་གསལ་བའི་གཞལ་ཡས་ཁངཿ ཕོ་བྲང་ཁྱད་པར་

༄༅། །ཅན་ལ༴ ཨོ་རྒྱན་པདྨ གཞལ་ཡས་ཆེན་པོའི་ཕྱོགས་བཞི་མཚམས་བརྒྱད་དངཿ སྟེང་འོག་
ཐམས་ཅད་རིན་པོ་ཆེ་ལསགྲུབཿ་ཁྱམས་དང་གྲུ་ཆད་གློ་འབུར་རིགས་བཞི་ཡངཿའཕྲིན་ལས་བཞི་ཡི་ཁ་དོག་སོ་སོར་
གསལཿ ལྷུན་གྲུབ་གཞལ་ཡས་ཁངཿ ཨོ་རྒྱན་པདྨ རྩིག་པ་འདོད་སྣམ་ཕ་གུ་དྲྭ་བ་དངཿ དྭ་ཕྱེད་མདའ་ཡབ་རིན་
ཆེན་སྣ་ལྔ་གསལ༴ སྒོ་བཞི་རྟ་བབས་ཆོས་འཁོར་རྒྱན་རྣམས་ཀུནཿ སྣ་ཚོགས་རིན་པོ་ཆེ་ཡིས་མཛེས་པར་བརྒྱནཿ རིན་
ཆེན་གཞལ་ཡས་ཁང་ལ༴ ཨོ་རྒྱན་པདྨ༴ དཔག་བསམ་ཤིང་དང་བདུད་རྩིའི་ཆུ་མིག་དངཿ འཇའ་ཚོན་སྣ་ལྔས་ཕྱི་ནང་

སྤྲིན་ལྟར་གཏིབསཿ མེ་ཏོག་པདྨའི་འོད་ཀྱིས་བར་སྣང་ཁེངསཿ གནས་དེ་དྲན་པ་ཙམ་གྱིས་བདེ་ཆེན་ཐོབཿ པདྨ་འོད་ཀྱི་
གཞལ་ཡས་ལ༴ ཨོ་རྒྱན་པདྨ༴ གཞལ་ཡས་ཆེན་པོ་དེ་ཡི་ནང་ཤེད་ནཿ རིན་ཆེན་ཟུར་བརྒྱད་ཉི་མ་ཟླ་བའི་གདནཿམ་
ཆགས་པདྨ་འབར་བའི་སྡོང་པོ་ལཿ པདྨ་འབྱུང་གནས་བདེ་གཤེགས་འདུས་པའི་སྐུཿ རང་བྱུང་སྤྲུལ་པའི་སྐུ་ལ༴ ཨོ་རྒྱན་
པདྨ༴ ཞི་རྒྱས་དབང་དྲག་དོན་ལ་དགོངས་བའི་ཕྱིརཿ སྐུ་མདོག་ཕྱག་མཚན་རྒྱན་རྣམས་མ་ངེས་ཀྱངཿ ཉི་མ་སྟོང་གི་འོད་
ལས་གཟི་མདངས་ཆེཿ རི་རྒྱལ་ལྷུན་པོ་བས་ཀྱང་བརྗིད་རེ་ཆེཿ ཡ་མཚན་སྤྲུལ་པའི་སྐུ་ལ༴ ཨོ་རྒྱན་པདྨ༴ ཐུགས་ཀྱི་

༄༅། །སྤྲུལ་པས་འཇིག་རྟེན་ཁྱབ་པར་འགྱེདཿ སྤྱན་རྩ་ཉི་ཟླ་ལྟ་བུར་འཁྱིལ་ཞིང་གཟིགསཿ ནམ་མཁའི་
གློག་ལས་ཐུགས་རྗེའི་ཕྲིན་ལས་མྱུརཿ དགོངས་པ་ཟབ་མོ་ནམ་མཁའི་ཀློང་དང་མཉམཿ ཐུགས་རྗེ་ཁྱད་པར་ཅན་ལ༴ ཨོ་
རྒྱན་པདྨ༴ འགྲོ་ལ་བརྩེ་བའི་ཐབས་ཀྱིས་འགྲོ་དོན་མཛདཿ ཞལ་མཛུམ་མཛེས་པའི་མདངས་ལྡན་ཡ་ལ་ལ༴ འབྲུག་སྟོང་
ལྡིར་བས་གསུང་གི་གདངས་སྒྲ་ཆེཿ གསང་སྔགས་ཟབ་མོའི་ཆོས་སྒྲ་དི་རི་རཿ ཚངས་པའི་གསུངས་དབྱངས་སྒྲོགས་ལ
ཨོ་རྒྱན་པདྨ༴ སྤྲུལ་སྐུ་ཆེན་པོའི་ཕྱོགས་བཞི་མཚམས་བརྒྱད་ནཿ ལོག་པའི་དགྲ་བགེགས་བརྫིས་པའི་གདན་སྟེང་དུ་

སྐུ་གསུང་ཐུགས་དང་ཡོན་ཏན་ཕྲིན་ལས་ཀྱིཿ རིགས་ལྔ་བདེ་གཤེགས་བདུད་འདུལ་ཁྲོ་བའི་ཚོགསཿ སྒྲུབ་ཆེན་བཀའ་
བརྒྱད་ཀྱི་ལྷ་ཚོགས་ལཿ ཨོ་རྒྱན་པདྨ༴ ཕྱོགས་བཞི་པདྨ་འདབ་བཞིའི་གདན་སྟེང་དུཿ རིགས་བཞི་གིང་དང་མཁའ་འགྲོ་
སྡེ་བཞིའི་ཚོགསཿ ཐམས་ཅད་མ་ལུས་དུར་ཁྲོད་རྒྱན་དང་ལྡནཿམཛེས་པའི་རྒྱན་ཆ་རོལ་པའི་སྟབས་སུ་བཞུགསཿ ཡེ་
ཤེས་མཁའ་འགྲོ་ཡབ་ཡུམ་ལཿཨོ་རྒྱན་པདྨ གཞལ་ཡས་ཆེན་པོའི་ཕྱོགས་བཞིའི་བར་ཁྱམས་དངཿ གྲུ་ཆད་གློ་འབུར་
རིག་འཛིན་མཁའ་འགྲོས་ཁེངསཿལྷ་དང་ལྷ་མོ་མང་པོ་སྤྲིན་ལྟར་གཏིབསཿཕྱི་ནང་གསང་བའི་མཆོད་པ་སྣ་ཚོགས་འབུལ་

༄༅། །མ་མོ་མཁའ་འགྲོའི་ལྷ་ཚོགས་ལཿ ཨོ་རྒྱན་པདྨ༴ རིན་ཆེན་གཞལ་ཡས་ཁང་གི་འདོད་སྣམ་ལཿ
མཆོད་པའི་ལྷ་མོ་ཆར་སྤྲིན་ལྟ་བུར་གཏིབསཿ འདོད་ཡོན་དྲུག་གི་མཆོད་པས་འཇིག་རྟེན་ཁེངསཿ ཀུན་ཏུ་བཟང་པོའི་མཆོད་
པས་བདེ་གཤེགས་མཆོདཿ ཡོན་ཏན་ཀུན་འབྱུང་གི་ལྷ་ཚོགས་ལ༴ ཨོ་རྒྱན་པདྨ༴ གཞལ་ཡས་ཆེན་པོའི་ཕྱོགས་ཀྱི་སྒོ་
 བཞི་ནཿ རྒྱལ་ཆེན་སྡེ་བཞི་བསྒོ་བའི་བཀའ་ཉན་མཛདཿ ལྷ་སྲིན་སྡེ་བརྒྱད་བྲན་དང་ཕོ་ཉར་འགྱེདཿ བདུད་དང་མུ་སྟེགས་
རྡུལ་ཕྲན་བཞིན་དུ་འདུལཿ ཆོས་སྐྱོངས་སྲུང་མའི་ལྷ་ཚོགས་ལ༴ ཨོ་རྒྱན་པདྨ༴ ཧཱུྃཿ བཞེངས་ཤིག་པདྨ་འབྱུང་

གནས་མཁའ་འགྲོའི་ཚོགསཿ དགོངས་ཤིག་ཕྱོགས་བཅུ་དུས་གསུམ་བདེ་གཤེགས་རྣམསཿ རྗེ་བཙུན་ཆེན་པོ་པདྨ་ཐོད་ཕྲེང་
རྩལཿ རིག་འཛིན་མཁའ་འགྲོའི་གནས་ནས་གཤེགས་སུ་གསོལཿ དབུ་སྐྲ་མཛེས་པའི་ཐོར་ཚུགས་ཤིགས་སེ་ཤིགཿ
རིན་ཆེན་རྒྱན་ཆ་མང་པོ་སིལ་ལི་ལིཿ དུར་ཁྲོད་རུས་པའི་རྒྱན་ཆ་ཁྲོལ་ལོ་ལོཿ སྒྲ་དང་རོལ་མོ་མང་པོ་འུ་རུ་རུཿ ཡི་དམ་ལྷ་
ཚོགས་ཧཱུྃ་སྒྲ་དི་རི་རིཿ མཁའ་འགྲོ་སྡེ་ལྔ་གར་བྱེད་ཤིགས་སེ་ཤིགས གིང་ཆེན་དཔའ་བོའི་གྲོ་བརྡུང་ཁྲབས་སེ་ཁྲབསཿ
མ་མོ་མཁའ་འགྲོ་སྤྲིན་ལྟར་ཐིབས་སེ་ཐིབསཿ ཆོས་སྐྱོང་སྡེ་བརྒྱད་ལས་བྱེད་ཁྱུགས་སེ་ཁྱུགསཿ ནུབ་ཆེན་སྟོང་གི་སྒྲ་སྐད་

༄༅། །སིལ་ལི་ལིཿ གཡས་ན་ཕོ་རྒྱུད་ཐམས་ཅད་ཤ་ར་རཿ གཡོན་ན་མོ་རྒྱུད་ཐམས་ཅད་ཤ་ར་རཿ
བར་སྣང་ཐམས་ཅད་དར་གདུགས་ལྷབས་སེ་ལྷབསཿ དྲི་ཞིམ་སྤོས་ཀྱི་ངད་ལྡང་ཐུ་ལུ་ལུ མཁའ་འགྲོ་གསང་བའི་བརྡ་སྐད་དི་
རི་རིཿ གིང་ཆེན་དཔའ་བོའི་ཤུགས་གླུཀྱུ་རུ་རུཿ ཧཱུྃགི་སྣང་གླུ་མང་པོ་དི་རི་རིཿ ཕཊཀྱི་བརྡ་སྐད་དྲག་པོ་སངས་སེ་སངཿ
བདག་དང་འགྲོ་དྲུག་སེམས་ཅན་ཐམས་ཅད་ལ༴ ཐུགས་རྗེས་གཟིགས་ལ་གནས་འདིར་གཤེགས་སུ་གསོལཿ གནས་
འདིར་ཐུགས་རྗེས་དགོངས་ཏེ་གཤེགས་ནས་ཀྱངཿབདག་གིས་བྱང་ཆུབ་སྙིང་པོ་མ་ཐོབ་བརཿ བགེགས་དང་ལོག་འདྲེན་

བར་ཆད་འདུལ་བ་དངཿ མཆོག་དང་ཐུན་མོང་དངོས་གྲུབ་སྩལ་དུ་གསོལཿའཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་
དུ་གསོལཿ

༄༅། །ཨེ་མ་ཧོཿ སྤྲོས་བྲལ་བདེ་ཆེན་རྒྱལ་བ་ཀུན་ཏུ་བཟངཿ རིགས་ལྔའི་སངས་རྒྱས་དྲུག་པ་རྡོ་རྗེ་
འཆངཿ འགྲོ་དྲུག་དོན་མཛད་བྱང་ཆུབ་སེམས་པའི་སྐུཿ ཆོས་སྐུ་ལོངས་སྐུ་སྤྲུལ་སྐུ་རྣམ་པ་གསུམཿ རྒྱལ་བ་དགོངས་
པའི་བརྒྱུད་པ་ལ་གསོལ་བ་འདེབསཿ ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ གྲགས་ལྡན་མཆོག་སྐྱོང་གནོད་
སྦྱིན་སྐར་མདའ་གདོངཿབློ་གྲོས་ཐབས་ལྡན་ཀླུ་རྒྱལ་འཇོག་པོ་དངཿ དྲི་མེད་གྲགས་པ་ལས་ཅན་རྒྱལ་པོ་ཛཿ རིག་འཛིན་
ལྷ་དབང་བརྒྱ་བྱིན་ལ་སོགས་ཏེཿ རིག་འཛིན་རིག་པའི་རྒྱུད་པ་ལ༴ ཨོ་རྒྱན་པདྨ༴ ཆོས་སྐུ་ཀུན་ཏུ་བཟང་པོའི་དགོངས་པ་

ཡིསཿ རྡོ་རྗེ་སེམས་དཔའ་དགའ་རབ་རྡོ་རྗེ་དངཿ་ཤྲཱི་སིདྷའི་བར་དུ་བྱིན་བརླབས་ཏེཿ འདས་དང་མ་བྱོན་ད་ལྟ་དུས་
གསུམ་གྱིཿ རྫོགས་ཆེན་བརྒྱུད་པའི་བླ་མ་ལ༴ ཨོ་རྒྱན་པདྨ༴ རྒྱལ་བ་ཆོས་ཀྱི་སྐུ་ཡི་དགོངས་པ་ཡིསཿ བདེ་
གཤེགས་རིགས་ལྔ་རིགས་གསུམ་མགོན་པོ་དངཿ སངས་རྒྱས་གསང་བའི་བར་དུ་བྱིན་བརླབས་ཏེཿ འདས་དང་མ་བྱོན་ད་
ལྟ་དུས་གསུམ་གྱིཿ སྒྱུ་འཕྲུལ་བརྒྱུད་པའི་བླ་མ་ལ༴ ཨོ་རྒྱན་པདྨ༴ འཇམ་དཔལ་ཡ་མཱནྟ་ཀའི་དགོངས་པ་ཡིསཿ
པ། སློབ་དཔོན་ཆེན་པོ་འཇམ་དཔོལ་བཤེས་གཉེན་དངཿ རོ་ལངས་བདེ་བའི་བར་དུ་བྱིན་བརླབས་ཏེཿའདས་དང་མ་བྱོན་ད་ལྟ་

༄༅། །དུས་གསུམ་གྱིཿ སྐུ་ཡི་བརྒྱུད་པའི་བརྒྱུད་པའི་བླ་མ༴ ཨོ་རྒྱན་པདྨ༴ པདྨ་ཧེ་རུ་ཀ་ཡི་
དགོངས་པ་ཡིསཿ དབང་གི་ལྷ་མོ་ནཱ་གརྫུ་ན་དངཿ པདྨ་འབྱུང་གནས་བར་དུ་བྱིན་བརླབས་ཏེཿ འདས་དང་མ་བྱོན་ད་ལྟ་
དུས་གསུམ་གྱིཿ གསུང་གི་བརྒྱུདཔའི་བླ་མ་ལ༴ ཨོ་རྒྱན་པདྨ༴ བཛྲ་ཧེ་རུ་ཀ་ཡི་དགོངས་པ་ཡིསཿ དགའ་རབ་རྡོ་རྗེ་
འཇམ་དཔལ་བཤེས་གཉེན་དངཿ ཧཱུྃཆེནཀ་པའི་བར་དུ་བྱིན་བརླབས་ཏེཿ འདས་དང་མ་བྱོན་ད་ལྟ་དུས་གསུམ་གྱིཿ
ཐུགས་ཀྱི་བརྒྱུད་པའི་བླ་མ་ལཿ ཨོ་རྒྱན་པདྨཿ ཆེ་མཆོག་ཧེ་རུ་ཀ་ཡི་དགོངས་པ་ཡིསཿ སྤྲུལ་པའི་མཁའ་འགྲོ་རིག་

འཛིན་མང་པོ་དངཿ མི་འགྱུར་ནམ་མཁའི་བར་དུ་བྱིན་བརླབས་ཏེཿ འདས་དང་མ་བྱོན་ད་ལྟ་དུས་གསུམ་གྱིཿ ཡོན་ཏན་
བརྒྱུད་པའི་བླ་མ་ལ༴ ཨོ་རྒྱན་པདྨ༴ དཔལ་ཆེན་རྡོ་རྗེ་གཞོན་ནུའི་དགོངས་པ་ཡིསཿ ལྷུན་གྲུབ་ཕྱག་རྒྱ་ཆེན་པོའི་རིག་
འཛིན་དངཿ རྡོ་རྗེ་ཐོད་ཕྲེང་རྩལ་ལ་བྱིན་བརླབས་ཏེཿ འདས་དང་མ་བྱོན་ད་ལྟ་དུས་གསུམ་གྱིཿ འཕྲིན་ལས་བརྒྱུད་པའི་བླ་
མ་ལ༴ ཨོ་རྒྱན་པདྨ༴ མངོན་རྫོགས་རྒྱལ་པོ་ཆེ་མཆོག་ཧེ་རུ་ཀཿ མ་རྒྱུད་ལྷ་མོ་ཡོངས་འཁྱུད་བདེ་མ་དངཿ དྷ་ན་སཾ་
སྐྲྀའི་བར་དུ་བྱིན་བརླབས་ཏེཿ འདས་དང་མ་བྱོན་ད་ལྟ་དུས་གསུམ་གྱིཿ སྲིད་པ་མ་བརྒྱུད་ཀྱི་བླ་མ་ལ༴ ཨོ་རྒྱན་པདྨ༴

༄༅། །བཅོམ་ལྡན་དྲེགས་པ་ཀུན་འདུལ་དགོངས་ཡིསཿ རོམ་བུ་གུ་ཧྱ་ཙནྡྲའི་ཐུགས་བརྒྱུད་ནསཿ ཤཱཀྱ་
སེང་གེའི་བར་དུ་བྱིན་བརླབས་ཏེཿ འདས་དང་མ་བྱོན་ད་ལྟ་དུས་གསུམ་གྱིཿ མཆོད་བསྟོད་བརྒྱུད་པའི་བླ་མ་ལ༴ ཨོ་རྒྱན་
པདྨ དཔལ་ཆེན་སྟོབས་ལྡན་ནག་པོ་དགོངས་པ་ཡིསཿ སློབ་དཔོན་ཤཱནྟིང་གརྦྷའི་ཐུགས་བརྒྱུད་ནསཿ རྡོ་རྗེ་གྲོ་ལོད་
རྩལ་ལ་བྱིན་བརླབས་ཏེཿ འདས་དང་མ་བྱོན་ད་ལྟ་དུས་གསུམ་གྱིཿ དྲང་སྔགས་བརྒྱུད་པའི་བླ་མ་ལ༴ ཨོ་རྒྱན་པདྨ༴
མགོན་པོ་ཚེ་དཔག་མེད་ཀྱི་དགོངས་པ་ཡིསཿ ལྷ་མོ་ཙནྡྷ་ལཱི་ལ་ཐུགས་བརྒྱུད་ནསཿ འཆི་མེད་པདྨ་འབྱུང་གནས་བྱིན་བརླབས་

ཏེཿ འདས་དང་མ་བྱོན་ད་ལྟ་དུས་གསུམ་གྱིཿ ཚེ་ཡི་རིག་འཛིན་རྣམས་ལཿ ཨོ་རྒྱན་པདྨ རྡོ་རྗེ་ཕག་མོའི་ཐུགས་ཀྱི་
དགོངས་པ་ཡིསཿ མཁའ་འགྲོ་སེང་གེའི་གདོང་ཅན་ཐུགས་བརྒྱུད་ནས རྡོ་རྗེ་དྲག་པོ་རྩལ་ལ་བྱིན་བརླབས་ཏེཿ འདས་
དང་མ་བྱོན་ད་ལྟ་དུས་གསུམ་གྱིཿ གསང་སྔགས་མ་བརྒྱུད་ཀྱི་བླ་མ་ལཿ ཨོ་རྒྱན་པདྨ རྡོ་རྗེ་ཁྲག་འཐུང་ཐུགས་ཀྱི་
དགོངས་པ་ཡིསཿ སྤྲུལ་སྐུ་པདྨ་འབྱུང་གནས་ཐུགས་བརྒྱུད་ནས འཛམ་གླིང་བོད་ཀྱི་ལས་ཅན་བྱིན་བརླབས་ཏེཿ འདས་
ཨདང་མ་བྱོན་ད་ལྟ་དུས་གསུམ་གྱིཿ གསང་སྔགས་འདུས་བརྒྱུད་ཀྱི་བླ་མ་ལཿ ཨོ་རྒྱན་པདྨ༴ འདས་པའི་སངས་རྒྱས་

༄༅། །རྣམསཀྱི་དགོངས་པ་ཡིསཿ སངས་རྒྱས་ཤཱཀྱ་ཐུབ་པའི་ཐུགས་བརྒྱུད་ནསཿ བོདྷི་སཏཱའི་བར་
དུ་བྱིན་བརླབས་ཏེཿ འདས་དང་མ་བྱོན་ད་ལྟ་དུས་གསུམ་གྱིཿ རྒྱུ་འབྲས་དོན་སྟོན་གྱི་བླ་མ་ལ༴ ཨོ་རྒྱན་པདྨ༴ རིག་
འཛིན་བྱང་ཆུབ་སེམས་དཔའི་དགོངས་པ་ཡིསཿ གང་ཟག་ལས་ཅན་རྣམས་ལ་བྱིན་བརླབས་ཏེཿ དུས་ཚོད་འདི་ནས་ལྔ་བརྒྱ་
ཐ་མའི་བརཿ གསང་སྔགས་བཀའ་བཞིན་བསྒྲུབ་པའི་དམ་ཚིག་ཅན གང་ཟག་སྙན་ཁུང་བརྒྱུད་པ་ལ་ཨོ་རྒྱན་པདྨ༴
འདི་ལྟར་མིག་གི་ཡུལ་དུ་སྣང་བ་ཡིཿ ཕྱི་ནང་སྣོད་བཅུ་དངོས་པོ་ཐམས་ཅད་ཀུནཿ སྣང་ཡང་བདག་འཛིན་མེད་པའི་ངང་ལ་

ཞོགསཿ གཟུང་འཛིན་དག་པ་གསལ་སྟོང་ལྷ་ཡི་སྐུཿ འདོད་ཆགས་རང་གྲོལ་གྱི་བླ་མ་ལ༴ ཨོ་རྒྱན་པདྨ༴ འདི་ལྟར་རྣ་
བའི་ཡུལ་དུ་གྲགས་པ་ཡིཿ སྙན་དང་མི་སྙན་འཛིན་པའི་སྒྲ་རྣམ་ཀུནཿ གྲགས་སྟོང་བསམ་མནོ་བྲལ་བའི་ངང་ལ་ཞོགསཿ
གྲགས་སྟོང་སྐྱེ་འགག་མེད་པ་རྒྱལ་བའི་གསུངཿ ཿགྲགས་སྟོང་རྒྱལ་བའི་གསུང་ལ ཨོ་རྒྱན་པདྨ འདི་ལྟར་ཡིད་ཀྱི་
ཡུལ་དུ་འགྱུ་བ་ཡིཿ ཉོན་མོངས་དུག་ལྔའི་རྟོག་པ་ཅི་ཤར་ཡངཿ སྔོན་བསུ་རྗེས་དཔྱོད་བློ་ཡིས་བཅོས་མི་གཞུགཿ འགྱུ་
བ་རང་སར་བཞག་པས་ཆོས་སྐུར་གྲོལཿ རིག་པ་རང་གྲོལ་གྱི་བླ་མ༴ ཨོ་རྒྱན་པདྨ༴ ཕྱི་ལྟར་བཟུང་བའི་ཡུལ་སྣང་དག་པ་

༄༅། །དཔཿ ཿནང་ལྟར་འཛིན་པའི་སེམས་ཉིད་གྲོལ་བ་དངཿ བར་དུ་འོད་གསལ་རང་ངོ་ཤེས་པ་རུཿ
དུས་གསུམ་བདེ་གཤེགས་རྣམས་ཀྱི་ཐུགས་རྗེ་ཡིསཿ བདག་འདྲའི་རང་རྒྱུད་གྲོལ་བར་བྱིན་གྱིས་རློབསཿ

༄༅། །ཨེ་མ་ཧོཿ ལྷོ་ནུབ་རྔ་ཡབ་གླིང་ཕྲིན་སྲིན་པོའི་ཡུལཿ སིནྡྷུ་རྒྱ་མཚོ་རོལ་པའི་མཚོ་གླིང་དུཿ
ཀླུ་རྒྱལ་འཇོག་པོ་གནས་པའི་ཁང་སྟེང་དུཿ པདྨ་འབར་བའི་སྡོང་པོའི་རྩེ་ལས་འཁྲུངསཿ རང་བྱུང་ངོ་མཚར་ཅན་ལ༴ ཨོ་
རྒྱན་པདྨ༴ ཕ་དང་མ་མེད་ཁྱེའུ་སྤྲུལ་པའི་སྐུཿ རྒྱུན་མེད་རྐྱེན་མེད་རྒྱ་མཚོའི་ཀློང་ལས་བྱོནཿ མ་རིག་ལོག་པའི་སེམས་ཅན་
འདྲེན་པའི་དཔལཿ བདེ་གཤེགས་སྐུ་གསུང་ཐུགས་ཀྱི་སྤྲུལ་པ་སྟེཿ སྤྲུལ་སྐུ་མཚོ་སྐྱེས་རྡོ་རྗེ་ལ༴ ཨོ་རྒྱན་པདྨ༴
ལས་ཅན་རྒྱལ་པོ་ཨིནྡྲ་བྷུ་དྷི་ཡིསཿ རྒྱ་མཚོ་ཆེན་པོའི་གླིང་ནས་རྙེད་དེ་བྱོནཿ དད་པས་སྤྱན་དྲངས་རྒྱལ་པོར་མངའ་གསོལ་

མཛདཿ རྒྱལ་སྲིད་ཆོས་ཀྱི་ཁྲིམ་ཀྱིས་བདེ་ལ་བཀོདཿ རྒྱལ་པོ་ཐོར་ཅོག་ཅན་ལ༴ ཨོ་རྒྱན་པདྨ༴ ལྷོ་ཕྱོགས་བསིལ་བ་
ཚལ་གྱི་དུར་ཁྲོད་དུཿ རྒྱལ་སྲིད་སྤངས་ནས་བརྟུལ་ཞུགས་སྤྱོད་པ་མཛདཿ ཏ་ན་ག་ནའི་སྦྱོར་སྒྲོལ་དགོངས་པ་ཡིསཿ མ་
མོ་མཁའ་འགྲོ་ཐམས་ཅད་དབང་དུ་བསྡུསཿ ཤཱནྟ་རཀྵི་ཏ་ལ་ཨོ་རྒྱན་པདྨ ཕྱོགས་བཞིའི་དུར་ཁྲོད་ཀུན་ཏུ་སྤྱོད་པ་
མཛདཿ ཡེ་ཤེས་མཁའ་འགྲོ་རྣམས་ཀྱིས་བྱིན་གྱིས་བརླབསཿ རྡོ་རྗེ་ཕག་མོའི་ཞལ་མཐོང་དངོས་གྲུབ་ཐོབཿ ནམ་མཁའི་
གཟའ་ཆེན་ཐམས་ཅད་བྲན་དུ་བཀོལཿ རྡོ་རྗེ་དྲག་པོ་རྩལ་ལ༴ ཨོ་རྒྱན་པདྨ༴ བྲག་དམར་བྱ་ཁྱུང་ཚལ་གྱི་ཀེའུ་ཚང་དུཿ

༄༅། །སློབ་དཔོན་པྲ་བྷ་ཧ་སྟིའི་སྤྱན་སྔར་བྱོནཿ རྣལ་འབྱོར་ཡོ་གའི་ཆོས་ལ་སྦྱངས་པ་མཛདཿ ཡོ་གའི་
ལྷ་ཚོགས་རྣམསཀྱིས་ཞལ་གཟིགས་པའིཿ ཤཱཀྱ་སེང་གེའི་སྐུ་ལཿ ཨོ་རྒྱན་པདྨ༴ རྒྱགར་ཡུལ་གྱི་ཕྱོགས་བཞིའི་གནས་
ཆེན་དུཿ རིག་འཛིན་གྲུབ་ཐོབ་མང་པོའི་སྤྱན་སྔར་བྱོནཿ ཡོ་ག་རྣམ་གསུམ་ཆོས་ལ་སྦྱངས་པ་མཛདཿ མཚན་ཉིད་རྒྱུ་ཡི་
ཆོས་ཀྱི་སྒྲོ་འདོགས་བཅདཿ མཁས་པ་བློ་ལྡན་མཆོག་སྲེད་ལ༴ ཨོ་རྒྱན་པདྨ༴ བྲག་ཕུག་མ་ར་ཏི་ཀའིཀེའུ་ཚང་དུཿ
འཆི་མེད་ཚེ་ཡི་རིག་འཛིན་བསྒྲུབ་པའི་ཚེཿ མགོན་པོ་ཚེ་དཔག་མེད་ཀྱི་བྱིན་གྱིས་བརླབསཿ སྐྱེ་འཆི་མེད་པ་རྡོ་རྗེའི་ལུས་སུ་

གྱུརཿ འཆི་མེད་པདྨ་འབྱུང་གནས་ལ༴ ཨོ་རྒྱན་པདྨ༴ ཟ་ཧོར་རྒྱལ་ཁམས་འདུལ་དུ་གཤེགས་པའི་ཚེཿ མ་རིག་
འཁྲུལ་པའི་སེམས་ཅན་ཆོས་ལ་བཙུདཿ ཡ་མཚན་རྨད་དུ་བྱུང་བའི་རྫུ་འཕྲུལ་བསྟནཿ རྒྱལ་ཁམས་ཐམས་ཅད་ཆོས་ཀྱིས་
གང་བར་མཛདཿ པདྨ་སམ་བྷའི་སྐུ་ལ༴ ཨོ་རྒྱན་པདྨ༴ ཨོ་རྒྱན་རྒྱལ་ཁམས་འདུལ་དུ་གཤེགས་པའི་ཚེཿ གཤེད་
མས་མེ་ཡི་དབུས་སུས་བསྲེགས་པ་མཿ མེ་དཔུང་མཚོ་རུ་བསྒྱུར་ཏེ་རྫུ་འཕྲུལ་བསྟནཿ ཨིནྡྲ་བོ་དྷི་བྱང་ཆུབ་ལམ་ལ་བཀོདཿ
སྲས་མཆོག་པདྨ་རྒྱལ་པོ་ལ༴ ཨོ་རྒྱན་པདྨ༴ འོག་མིན་གནས་དང་བདེ་ཆེན་དུར་ཁྲོད་དངཿ ལྷུན་གྲུབ་བརྩེགས་དང་པདྨ་

༄༅།     །བརྩེགས་ལ་སོགསཿ རང་བྱུང་མཆོད་རྟེན་དྲུང་དུ་བཞུགས་པའི་ཚེཿ མ་མོ་མཁའ་འགྲོ་ཆོས་
སྐྱོང་འཁོར་གྱིས་བསྐོརཿ གུ་རུ་ཉི་མ་འོད་ཟེར་ལ༴ ཨོ་རྒྱན་པདྨ༴ ལྷོ་ཕྱོགས་རྒྱ་གར་ཡུལ་དུ་གཤེགས་པའི་ཚེཿ
མཁའ་འགྲོ་བདུད་འདུལ་མ་ཡིས་བྱིན་གྱིས་བརླབསཿ མུ་སྟེགས་སྟོན་པ་ལྔ་བརྒྱའི་རྩོད་པ་བཟློགཿ ངན་སྔགས་བདག་པོ་མུ་
སྟེགས་ཐོག་གི་བསྒྲལཿ འཕགས་པ་སེང་གེ་སྒྲ་སྒྲོགས་ལ༴ ཨོ་རྒྱན་པདྨ༴ བལ་ཡུལ་ཡང་ལེ་ཤོད་ཀྱི་བྲག་ཕུག་ཏུཿ
ཡང་དག་བདེ་ཆེན་སྙིང་པོ་སྒྲུབས་པའི་ཚེཿ བར་ཆད་བགེགས་རྣམས་རྡོ་རྗེ་ཕུར་པས་བསྒྲལཿ ཕྱག་རྒྱ་ཆེན་པོའི་དངོས་གྲུབ་

གནས་དེར་ཐོབཿ རྡོ་རྗེ་ཐོད་ཕྲེང་རྩལ་ལ༴ ཨོ་རྒྱན་པདྨ༴ བྱང་ཕྱོགས་རྒྱལ་པོའི་དོན་ལ་བྱོན་པའི་ཚེཿ བོད་ཀྱི་གནོད་
སྦྱིན་ཐམས་ཅད་དམ་ལ་བཏགསཿ བསམ་ཡས་མངའ་གསོལ་རྒྱལ་པོའི་དགོངས་པ་བསྒྲུབསཿ བོད་ཡུལ་ཐམས་ཅད་ཆོས་
ཀྱིས་གང་བར་མཛདཿ སྤྲུལ་སྐུ་པདྨ་འབྱུང་གནས་ལ༴ ཨོ་རྒྱན་པདྨ༴ བསམ་ཡས་མཆིམས་ཕུའི་བྲག་དམར་ཀེའུ་ཚང་
དུཿ སྒྲུབ་ཆེན་བཀའ་བརྒྱད་གསང་སྔགས་དཀྱིལ་འཁོར་དུཿ ལས་ཅན་རྒྱལ་པོ་རྗེ་འབངས་སྨིན་པར་མཛདཿ གསང་
སྔགས་འབྲས་བུའི་ཐེག་པ་རྒྱས་པར་མཛདཿ བཀའ་དྲིན་བསམ་ཡས་འདས་ལ༴ ཨོ་རྒྱན་པདྨ༴ སྟག་ཚང་སེང་གེ་

༄༅། །བསམ་འགྲུབ་ཀེའུ་ཚང་དུཿ གདུག་པའི་མུ་སྟེགས་བདུད་དང་དམ་སྲི་བཏུལཿ གནས་ཆེན་
གངས་བྲག་རྣམས་ལ་གཏེར་ཆེན་སྦསཿ མ་འོངས་སྙིགས་མའི་སེམས་ཅན་ཐུགས་རྗེས་གཟིགསཿ རྡོ་རྗེ་གྲོ་ལོད་རྩལ་ལ༴
ཨོ་རྒྱན་པདྨ༴ བོད་ཀྱི་གངས་ཆེན་བཞི་ལ་སྒྲུབ་ཁང་མཛདཿ བྲག་ཕུག་ཆེན་པོ་བརྒྱད་ལ་ཡང་དབེན་མཛདཿ ཕྱོགས་
བཞིའི་བྲག་ལ་སྤྲུལ་སྐུའི་ཞབས་རྗེས་བཞག གྲགས་པའི་མཚོ་ཆེན་བཞི་ལ་ཕྱག་རྗེས་བཞགཿ འགྲོ་དྲུག་སྒྲིབ་སྦྱོང་མཛད་
ལ༴ ཨོ་རྒྱན་པདྨ༴ ལྷོ་ཕྱོགས་མོན་ཁའི་བྲག་ལ་སྐུ་རྗེས་བཞགཿ སྐུ་ཚབ་གཏེར་ལྔ་བོད་ཀྱི་དོན་ལ་བཞགཿ སངས་

རྒྱས་བསྟན་པ་མཐའ་རུ་རྒྱས་པར་མཛདཿ བོདཀྱི་ལྷ་གཅིག་འགྲོ་བ་ཡོངས་ཀྱི་དཔལཿ ཐུགས་རྗེ་ཁྱད་པར་ཅན་ལ༴ ཨོ་
རྒྱན་པདྨ ལྷོ་ནུབ་རྔ་ཡབ་གླིང་ཕྲན་དཔལ་རིའི་རྩེརཿ རིག་འཛིན་མཁའ་འགྲོ་མང་པོའི་རྒྱལ་པོ་མཛདཿ ཤ་ཟ་སྲིན་པོ་
ཐམས་ཅད་དམ་ལ་བཏགསཿ བོད་ལ་རྒྱུན་ཆད་མེད་པར་ཐུགས་རྗེས་གཟིགསཿ དྲིན་ཅན་སྤྲུལ་པའི་སྐུ་ལ་ཨོ་རྒྱན་པདྨ༴
ལྔ་བརྒྱའི་ཐ་མར་བོད་ཀྱི་སེམས་ཅན་ལ ལས་ངན་དབང་གིས་སྡུག་བསྔལ་རྒྱུན་ཆད་མེདཿ ཁྱོད་ཀྱི་རྣམ་ཐར་དྲན་ཅིང་གསོལ་
འདེབས་ནཿ བདག་དང་འགྲོ་དྲུག་སེམས་ཅན་ཐམས་ཅད་ལཿ ཐུགས་རྗེས་གཟིགས་ལ་བྱིན་གྱིས་བརླབས་ཏུ་གསོལཿ

༄༅། །ཨེ་མ་ཧོཿ ནུབ་ཕྱོགས་བདེ་བ་ཅན་གྱི་ཞིང་ཁམས་སུཿ མགོན་པོ་ཚེ་དཔག་མེད་ཀྱི་ཐུགས་རྗེ་
ཡིསཿ འཛམ་བུའི་གླིང་དུ་འགྲོ་བའི་དོན་ལ་དགོངསཿ ཕྱོགས་བཅུའི་སངས་རྒྱས་ཀུན་གྱིས་བྱིན་བརླབས་པའིཿ དུས་
གསུམ་བདེ་གཤེགས་རྣམས་ལ་གསོལ་བ་འདེབསཿ ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ སིནྡྷཱུ་རྒྱ་མཚོ་རོལ་
པའི་མཚོ་གླིང་དུཿ མེ་ཏོག་པདྨ་འབར་བའི་སྡོང་པོ་ལཿ ཕ་དང་མ་མེད་རང་བྱུང་ཤུགས་ལས་བྱུངཿ རྒྱུ་དང་རྐྱེན་མེད་འགྲོ་
བའི་དོན་ལ་བྱོནཿ རང་བྱུང་ངོ་མཚར་ཅན་ལཿ ཨོ་རྒྱན་པདྨཿ སངས་རྒྱས་ཀུན་གྱི་སྐུ་ཡི་སྤྲུལ་པ་སྟེཿ རང་བྱང་མཚན་

དང་དཔེ་བྱད་ལྡན་པར་བྱོནཿ ཉི་མ་སྟོང་གི་འོད་ལས་གཟི་མདངས་ཆེཿ ཁྱོད་ཀྱི་སྤྲུལ་པས་འཇིག་རྟེན་ཁྱབ་པར་འགྱེདཿ ཡ་
མཚན་སྤྲུལ་པའི་སྐུ་ལ༴ ཨོ་རྒྱན་པདྨ༴ སངས་རྒྱས་ཀུན་གྱི་གསུང་གི་སྤྲུལ་པ་སྟེཿ མ་ཆགས་པདྨའི་སྡོང་པོའི་རྩེ་ལས་
འཁྲུངསཿ འབྲུག་ཆེན་སྟོང་གི་སྒྲ་བས་གསུང་གདངས་ཆེཿ འགྲོ་བའི་དོན་དུ་ཐེག་ཆེན་ཆོས་སྒྲ་སྒྲོགཿ འབྲུག་ལྟར་སྒྲོག་
པའི་གསུང་ལ༴ ཨོ་རྒྱན་པདྨ༴ སངས་རྒྱས་ཀུན་གྱི་ཐུགས་ཀྱི་སྤྲུལ་པ་སྟེཿ རྒྱ་མཚོགཏིང་མཐའ་མེད་པའི་ཀློང་ལས་
སྐྱེསཿ ནམ་མཁའི་གློག་ལས་ཐུགས་རྗེའིཕྲིན་ལས་མྱུརཿ དགོངས་པ་ཟབ་མོ་ནམ་མཁའི་མཐའ་དང་མཉམཿ ཅིར་ཡང་

༄༅།   །ས་ལེའི་ཐུགས་ལ༴ ཨོ་རྒྱན་པདྨ འགྲོ་བའི་དོན་དུ་ཡིད་བཞིན་ནོར་བུ་སྐུཿ ཁྱོད་ཀྱི་མཚན་
ཐོས་ཙམ་གྱིས་སྡུག་བསྔལ་སེལ འཇའ་ཚོན་བཞིན་དུ་ཡོན་ཏན་སོ་སོར་གསལཿ སྐད་ཅིག་དྲན་པས་བྱང་ཆུབ་ལམ་སྣ་
འདྲེནཿ ཡོན་ཏན་ཀུན་འབྱུང་ཁྱོད་ལཿ ཨོ་རྒྱན་པདྨ༴ ཐུགས་རྗེའི་འཕྲིན་ལས་དབང་གིས་དོན་མཛད་པའིཿ ཞི་རྒྱས་
དབང་དྲག་ཕྲིན་ལས་རྣམ་བཞི་ཡིསཿ ཉོན་མོངས་གདུལ་དཀའི་སེམས་ཅན་ཐབས་ཀྱིས་འདུལཿ ནམ་མཁའི་སྐར་ལྟར་ཕྲིན་
ལས་བསམ་མི་ཁྱབཿ ཕྲིན་ལས་རྒྱ་མཚོའི་རླབས་ལཿ  ཨོ་རྒྱན་པདྨ སྟེང་འོག་ཕྱོགས་བཞིར་འགྲོ་བའི་དོན་མཛད་ཀྱངཿ

བོད་ཡུལ་ཁ་བ་ཅན་དུ་ཐུགས་རྗེས་གཟིགསཿ བོད་ཀྱི་མངའ་བདག་རྗེ་འབངས་ཐམས་ཅད་ལཿ དུས་གསུམ་རྒྱུན་ཆད་མེད་
པར་བྱིན་གྱིས་རློབསཿ འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་དུ་གསོལཿ ༈ ང་ཡི་རྗེས་འཇུག་འཁོར་བ་སྤོང་
འདོད་རྣམསཿ དད་གུས་མོས་པས་རྒྱུན་དུ་གསོལ་བ་ཐོབཿ རྩེ་གཅིག་གདུང་བའི་དབྱངས་ནི་འདི་ལྟ་སྟེཿ ཁྱེའུ་ཕ་མར་
འབོད་འདྲའི་གདུང་དབྱངས་ལཿ པི་ཝཾ་གླིང་བུ་གདངས་ལྟར་སྙན་པ་ཡིསཿ ཉིན་མཚན་དུས་དྲུག་རྣམས་སུ་གསོལ་བ་ཐོབཿ

༄༅། །གསོལ་འདེབས་བསམ་པ་ལྷུན་གྲུབ་ནི། ཨེ་མ་ཧོཿ ནུབ་ཕྱོགས་བདེ་བ་ཅན་གྱི་ཞིང་ཁམས་སུཿ སྣང་བ་
མཐའ་ཡས་ཐུགས་རྗེའི་བྱིན་རླབས་གཡོསཿ སྤྲུལ་སྐུ་པདྨ་འབྱུང་གནས་བྱིན་བརླབས་ཏེཿ འཛམ་བུའི་གླིང་དུ་འགྲོ་བའི་དོན་
ལ་བྱོནཿ འགྲོ་དོན་རྒྱུན་ཆད་མེད་པའི་ཐུགས་རྗེ་ཅནཿ ཨོ་རྒྱན་པདྨ་འབྱུང་གནས་ལ་གསོལ་བ་འདེབསཿ བསམ་པ་ལྷུན་
གྱིས་འགྲུབ་པར་བྱིན་གྱིས་རློབསཿ རྒྱལ་པོ་ཁྲི་སྲོང་ལྡེའུ་བཙན་མན་ཆད་ནསཿ ཆོས་རྒྱལ་གདུང་བརྒྱུད་མཐའ་ནས་ལ་མ་
སྟོངས་བརཿ དུས་གསུམ་རྒྱུན་ཆད་མེད་པར་བྱིན་གྱིས་རློབསཿ བོད་ཀྱི་ཆོས་སྐྱོང་རྒྱལ་པོའི་གཉེན་གཅིག་པུཿ རྒྱལ་པོ་

ཆོས་སྤྱོད་སྐྱོང་བའི་ཐུགས་རྗེ་ཅནཿ ཨོ་རྒྱན་པདྨ༴ བསམ་པ༴ སྐུ་ནི་ལྷོ་ནུབ་སྲིན་པོའི་ཁ་གནོན་མཛདཿ ཐུགས་རྗེས་
བོད་ཀྱིས་སེམས་ཅན་ཡོངས་ལ་གཟིགསཿ མ་རིག་ལོག་པའི་སེམས་ཅན་འདྲེན་པའི་དཔལཿ ཉོན་མོངས་གདུལ་དཀའི་
སེམས་ཅན་ཐབས་ཀྱིས་འདུལཿ བརྩེ་གདུང་རྒྱུན་ཆད་མེད་པའི་ཐུགས་རྗེ་ཅནཿ ཨོ་རྒྱན༴ བསམ་པ༴ དུས་ངན་
སྙིགས་མའི་མཐའ་ལ་ཐུག་པའི་ཚེཿ ནང་རེ་དགོང་རེ་བོད་ཀྱི་དོན་ལ་བྱོནཿ ཉི་ཟེར་འཆར་སྡུད་མདངས་ལ་བཅིབས་ཏེ་བྱོནཿ
ཡར་ངོ་ཚེས་བཅུའི་དུས་སུ་དངོས་སུ་བྱོནཿ འགྲོ་དོན་སྟོབས་ཆེན་མཛད་པའི་ཐུགས་རྗེ་ཅནཿ ཨོ་རྒྱན༴ བསམ་པ༴

༄༅། །ལྔ་བརྒྱའི་ཐ་མ་རྩོད་དུས་སྙིགས་མ་ལཿ སེམས་ཅན་ཐམས་ཅད་ཉོན་མོངས་དུག་ལྔ་རགསཿ
ཉོན་མོངས་འབྱོལ་ཉོག་དུག་ལྔ་རང་རྒྱུད་སྤྱོདཿ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབཿ དད་ལྡན་མཐོ་རིས་འདྲེན་པའི་
ཐུགས་རྗེ་ཅནཿ ཨོ་རྒྱན༴ བསམ་པ༴ ཧོར་སོག་འཇིགས་པའི་དམག་གིས་མཐའ་བསྐོར་ནསཿ ཆོས་འཁོར་གཉེན་པོ་
འཇིག་ལ་ཐུག་པའི་ཚེཿ ཡིད་གཉིས་ཐེ་ཚོམ་མེད་པར་གསོལ་བ་འདེབསཿ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོརཿ
ཧོར་སོག་དམག་དཔུང་བཟློག་པར་ཐེ་ཚོམ་མེདཿ ཨོ་རྒྱན༴ བསམ་པ༴ སེམས་ཅན་སྒྱུ་ལུས་འཇིག་པའི་ནད་བྱུང་ཚེཿ

མི་བཟོད་སྡུག་བསྔལ་ནད་ཀྱིས་ཉེན་པ་ནཿ ཡིད་གཉིས༴ ཨོ་རྒྱན་སྨན་གྱི་བླ་དང་དབྱེར་མེད་པསཿ ཚེ་ཟད་མ་ཡིན་བར་
ཆད་ངེས་པར་སེལཿ ཨོ་རྒྱན༴ བསམ་པ༴ འབྱུང་བ་དགྲར་ལངས་ས་བཅུད་ཉམས་པའི་ཚེཿ སེམས་ཅན་མུ་གེའི་ནད་
ཀྱིས་ཉེན་པ་ནཿ ཡིད་གཉིས༴ ཨོ་རྒྱན་མཁའ་འགྲོ་ནོར་ལྷའི་ཚོགས་དང་བཅསཿ དབུལ་ཕོངས་བཀྲེས་སྐོམས་སེལ་བར་
ཐེ་ཚོམ་མེདཿ ཨོ་རྒྱན༴ བསམ་པ༴ ལས་ཅན་འགྲོ་བའི་དོན་དུ་གཏེར་འདོན་ནཿ དམ་ཚིག་ཟོལ་ཟོག་མེད་པའི་དཔའ་
གདིང་གིསཿ ཡིད་གཉིས༴ ཨོ་རྒྱན་ཡི་དམ་ལྷ་དང་དབྱེར་མེད་པའིཿ ཕ་ནོར་བུ་ཡིས་ལོན་པར་ཐེ་ཚོམ་མེདཿ ཨོ་

༄༅། །རྒྱན༴ བསམ་པ༴ སྦས་ཡུལ་ནག་ཁྲོད་དབེན་ས་སྙོགས་པའི་ཚེཿ ཁ་ཆར་བུ་ཡུག་འཚུབས་
ཤིང་ལམ་འགགས་ནཿ ཡིད་གཉིས༴ ཨོ་རྒྱན་གཞི་བདག་གཉན་པོའི་འཁོར་གྱིས་བསྐོརཿ ཆོས་མཛད་ལམ་སྣ་འདྲེན་པ་
ཐེ་ཚོམ་མེདཿ ཨོ་རྒྱན༴ བསམ་པ༴ སྟག་གཟིག་དོམ་དྲེད་དུག་སྦྲུལ་མཆེ་བ་ཅནཿ འབྲོག་ཆེན་འཇིགས་པའི་འཕྲང་
ལ་འགྲིམས་པའི་ཚེཿ ཡིད་གཉིས༴ ཨོ་རྒྱན་དཔའ་བོའི་གིང་དང་སྲུང་མར་བཅསཿ གདུག་པའི་སེམས་ཅན་སྐྱོད་པར་ཐེ་
ཚོམ་མེདཿ ཨོ་རྒྱན༴ བསམ་པ༴ ས་ཆུ་མེ་རླུང་འབྱུང་བའི་བར་ཆད་ཀྱིསཿ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེཿ

ཡིད་གཉིས༴ ཨོ་རྒྱན་འབྱུང་བ་བཞི་ཡི་ལྷ་མོར་བཅསཿ འབྱུང་བ་རང་སར་ཞི་བར་ཐེ་ཚོམ་མེདཿ ཨོ་རྒྱན༴ བསམ་པ༴
ལམ་སྲང་འཇིགས་པའི་འཕྲང་ལ་འགྲིམ་པའི་ཚེཿ བསད་ཁྱེར་ཇག་པ་ཆོམ་པོས་ཉེན་པ་ནཿ ཡིད་གཉིས༴ ཨོ་རྒྱན་ཕྱག་རྒྱ་
བཞི་ཡི་དགོངས་པར་ལྡནཿ ཙཽར་མི་རྒོད་རྔམ་སེམས་བརླག་པར་བྱེདཿ ཨོ་རྒྱན༴ བསམ་པ༴ གང་ཞིག་གཤེད་མའི་
དམག་གིས་མཐའ་བསྐོར་ནསཿ མཚོན་ཆ་རྣོན་པོས་འདེབས་ཤིང་ཉེན་པ་ནཿ ཡིད་གཉིས༴ ཨོ་རྒྱན་རྡོ་རྗེའི་གུར་དང་ལྡན་
པ་ཡིས གཤེད་མ་བྱེད་ཅིང་མཚོན་ཆ་འཐོར་བར་འགྱུརཿ ཨོ་རྒྱན༴ བསམ་པ༴ ནམ་ཞིག་ཚེ་ཟད་འཆི་བའི་དུས་བྱུང་

༄༅།    །ཚེཿ གནད་གཅོད་སྡུག་བསྔལ་འདུ་འཕྲོད་ཉེན་པ་ནཿ ཡིད་གཉིས༴ ཨོ་རྒྱན་སྣང་བ་མཐའ་
ཡས་སྤྲུལ་པ་སྟེཿ བདེ་བ་ཅན་གྱི་ཞིང་དུ་ངེས་པར་སྐྱེཿ ཨོ་རྒྱན༴ བསམ་པ༴ སྒྱུ་ལུས་གཡར་པོ་ཞིག་པའི་བར་དོ་རུཿ
འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ནཿ ཡིད་གཉིས༴ ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིསཿ འཁྲུལ་
སྣང་རང་སར་གྲོལ་བར་ཐེ་ཚོམ་མེདཿ ཨོ་རྒྱན༴ བསམ་པ༴ གཞན་ཡང་ལས་དང་སྐྱེན་གྱི་དབང་གྱུར་ཏེཿ འཁྲུལ་
སྣང་དངོས་པོར་ཞེན་ཅིང་སྡུག་བསྔལ་ནཿ ཡིད་གཉིས༴ ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེཿ སྡུག་བསྔལ་འཁྲུལ་པ་རྩོད་

ནས་ཞིག་པར་བྱེདཿ ཨོ་རྒྱན༴ བསམ་པ༴ འགྲོ་དྲུག་སྡུག་བསྔལ་ཆེན་པོས་ཉེན་པ་དང་ཿ ཁྱད་པར་བོད་ཀྱི་རྗེ་འབངས་
སྡུག་བསྔལ་ནཿ དད་གུས་མོས་པའི་གདུང་ཤུགས་དྲག་པོ་ཡིསཿ ཡིད་གཉིས་ཐེ་ཚོམ་མེད་པར་གསོལ་བ་འདེབསཿ ཨོ་
རྒྱན་ཐུགས་རྗེས་འཕོ་འགྱུར་མེད་པར་གཟིགསཿ འགྲོ་དྲུག་ལམ་སྣ་འདྲེན་པའི་ཐེ་ཚོམ་མེདཿ ཨོ་རྒྱན་པདྨ་འབྱུང་གནས་ལ་
གསོལ་བ་འདེབསཿ བསམ་པ་ལྷུན་གྱིས་འགྲུབ་པར་བྱིན་གྱིས་རློབསཿ

༄༅།    །བླ་མ་གསང་འདུས་ལས་གསུངས་པའི་ཁྱད་པར་བླ་སྒྲུབ་ཚིག་བདུན་གསོལ་འདེབས་ནི། ཧཱུྃཿ ཨོ་རྒྱན་ཡུལ་གྱི་ནུབ་བྱང་
མཚམསཿ པདྨ་གེ་སར་སྡོང་པོ་ལཿ ཡ་མཚན་མཆོག་གི་དངོས་གྲུབ་བརྙེསཿ པདྨ་འབྱུང་གནས་ཞེས་སུ་གྲགསཿ
འཁོར་དུ་མཁའ་འགྲོ་མང་པོས་བསྐོརཿ ཁྱེད་ཀྱི་རྗེས་སུ་བདག་བསྒྲུབས་ཀྱིསཿ བྱིན་གྱིས་རློབ་ཕྱིར་གཤེགས་སུ་གསོལཿ
གུ་རུ་པདྨ་སིདྡྷི་ཧཱུྃཿ རྒྱ་གར་པཎ་ཆེན་བོད་ལ་བཀའ་དྲིན་ཆེ། །པདྨ་ལས་འཁྲུངས་སྐུ་ལ་འདས་གྲོངས་མེད། །ད་ལྟ་ལྷོ་ནུབ་
སྲིན་པོའི་ཁ་གནོན་མཛད། །ཨོ་རྒྱན་རིན་པོ་ཆེ་ལ་གསོལ་བ་འདེབས། །ཞེས་པ་འདི་རྒྱལ་སྲས་སྨན་ལུང་པས་མཛད་པར་གྲགས་སོ།། །།

༄༅།     །གསོལ་འདེབས་བར་ཆད་ལམ་གསེལ་ནི། ཨོཾ་ཨཱཿཧཱུྃ་བཛྲགུ་རུ་པདྨསིདྡྷིཧཱུྃཿ ཆོས་སྐུ་སྣང་བ་མཐའ་ཡས་
ལ་གསོལ་བ་འདེབསཿ ལོངས་སྐུ་ཐུགས་རྗེ་ཆེན་པོ་ལ་གསོལ་བ་འདེབསཿ སྤྲུལ་སྐུ་པདྨ་འབྱུང་གནས་ལ་གསོལ་བ་
འདེབསཿ བདག་གི་བླ་མ་ངོ་མཚར་སྤྲུལ་པའི་སྐུཿ རྒྱ་གར་ཡུལ་དུ་སྐུ་འཁྲུངས་ཐོས་བསམ་མཛདཿ བོད་ཡུལ་དབུས་སུ་
ཞལ་བྱོན་དྲེགས་པ་བཏུལཿ ཨོ་རྒྱན་ཡུལ་དུ་སྐུ་བཞུགས་འགྲོ་དོན་མཛདཿ ཐུགས་རྗེས་བདག་ལ་བྱིན་གྱིས་རློབསཿ
བརྩེ་བས་བདག་སོགས་ལམ་སྣ་དྲོངསཿ དགོངས་པས་བདག་ལ་དངོས་གྲུབ་སྩོལཿ ནུས་པས་བདག་སོགས་བར་ཆད་

སོལཿ ཕྱི་ཡི་བར་ཆད་ཕྱི་རུ་སོལཿ ནང་གི་བར་ཆད་ནང་དུ་སོལཿ གསང་བའི་བར་ཆད་དབྱིངས་སུ་སོལཿ གུས་པས་
ཕྱག་འཚལ་སྐྱབས་སུ་མཆིཿ ཨོཾ་ཨཱཿཧཱུྃ་བཛྲགུ་རུ་པདྨ་སིདྡྷི་ཧཱུྃཿ སྐུ་ཡི་ངོ་མཚར་མཐོང་བའི་ཚེཿ གཡས་པས་རལ་གྲིའི་
ཕྱག་རྒྱ་མཛདཿ གཡོན་པས་འགུགས་པའི་ཕྱག་རྒྱ་མཛདཿ ཞལ་བགྲད་མཆེ་གཙིགས་གྱེན་ལ་གཟིགསཿ རྒྱལ་བའི་
གདུང་འཛིན་འགྲོ་བའི་མགོནཿ ཐུགས་རྗེས་བདག་ལ བརྩེ་བས༴ དགོངས་པས༴ ནུས་པས༴ ཕྱི་ཡི༴ ནང་
གི༴ གསང་བའི༴ གུས་པས༴ ཨོཾ་ཨཱཿཧཱུྃ་བཛྲ༴ དམ་ཆོས་རིན་ཆེན་གསན་པའི་ཚེཿ སྐུ་གསལ་འོད་ཟེར་

༄༅། །མདངས་དང་ལྡནཿ ཕྱག་གཡས་སྡེ་སྣོད་གླེགས་བམ་བསྣམསཿ གཡོན་པས་ཕུར་པའི་པོ་ཏི་
བསྣམསཿ ཟབ་མོའི་ཆོས་རྣམས་ཐུགས་སུ་ཆུདཿ ཡང་ལེ་ཤོད་ཀྱི་པཎྜི་ཏཿ ཐུགས་རྗེས༴ བརྩེ་བས༴ དགོངས་
པས༴ ནུས་པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་ཨཱཿཧཱུྃ་བཛྲ༴ དམ་ཅན་དམ་ལ་
བཏགས་པའི་ཚེཿ དྲི་མེད་གནས་ཆོག་ཉམས་རེ་དགའཿ རྒྱ་གར་བོད་ཡུལ་ས་མཚམས་སུཿ བྱིན་གྱིས་བརླབས་ནས་
བྱོན་པའི་ཚེཿ དྲི་བསུང་སྤོས་ངད་ལྡན་པའི་རིཿ མེ་ཏོག་པདྨ་དགུན་ཡང་སྐྱེཿ ཆུ་མིག་བྱང་ཆུབ་བདུད་རྩིའི་ཆུཿ བདེ་

ལྡན་དེ་ཡི་གནས་མཆོག་ཏུཿ སྐྱེས་མཆོག་ཚུལ་བཟང་ཆོས་གོས་གསོལཿ ཕྱག་གཡས་རྡོ་རྗེ་རྩེ་དགུ་བསྣམསཿ གཡོན་
པས་རིན་ཆེན་ཟ་མ་ཏོགཿ རཀྟ་བདུད་རྩིས་ནང་དུ་གཏམསཿ མཁའ་འགྲོ་དམ་ཅན་དམ་ལ་བཏགསཿ ཡི་དམ་ཞལ་
གཟིགས་དངོས་གྲུབ་བརྙེསཿ ཐུགས་རྗེས༴ བརྩེ་བས༴ དགོངས་པས༴ ནུས་པས༴ ཕྱི་ཡི༴ ནང་གི༴
གསང་བའི༴ གུས་པས༴ ཨོཾ་ཨཱཿཧཱུྃ་བཛྲ༴ རྒྱལ་བའི་བསྟན་པ་བཙུགས་པའི་ཚེཿ གཡའ་རིའི་ནགས་ལ་སྒྲུབ་པ་
མཛདཿ བསྙེན་ཕུར་ནམ་མཁའི་དབྱིངས་སུ་འཕང་ཿ རྡོ་རྗེའི་ཕྱག་རྒྱས་བླངས་ཤིང་བསྒྲིལཿ བསྒྲིལ་ཞིང་ཙནྡན་ནགས་སུ་

༄༅། །འཕང་ཿ མེ་འབར་འཁྲུགས་ཤིང་མཚོ་ཡང་སྐེམཿ སྲིབ་ཀྱི་མུ་སྟེགས་ས་གང་བསྲེགསཿ
ཡཀྴ་ནག་པོ་རྡུལ་དུ་བརླགཿ འགྲན་གྱི་དོ་མེད་བདུད་ཀྱི་གཤེདཿ ཐུགས་རྗེས༴ བརྩེ་བས༴ དགོངས་པས༴ ནུས་
པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་ཨཱཿཧཱུྃ་བཛྲ༴ སྲིན་པོའི་ཁ་གནོན་མཛད་པའི་ཚེཿ
ཁྱིའུ་ཆུང་སྤྲུལ་སྐུའི་ཆ་ལུགས་ཅནཿ ཡ་མཚན་གཟུགས་བཟང་ཁ་དོག་ལེགསཿ ཚེམས་འགྲིགས་དབུ་སྐྲ་སེར་ལ་མཛེསཿ
དགུང་ལོ་བཅུ་དྲུག་ལོན་པའི་ཚུལཿ རིན་ཆེན་རྒྱན་ཆ་སྣ་ཚོགས་གསོལཿ ཕྱག་གཡས་མཁར་བའི་ཕུར་པ་བསྣམསཿ

བདུད་དང་སྲིན་པོའི་ཁ་གནོན་མཛདཿ གཡོན་པས་སེང་ལྡེང་ཕུར་པ་བསྣམསཿ མོས་པའི་བུ་ལ་སྲུང་སྐྱོབ་མཛདཿ
མགུལ་ན་ལྕགས་ཀྱི་ཕུར་པ་བསྣམསཿ ཡི་དམ་ལྷ་དང་གཉིས་སུ་མེདཿ གཉིས་མེད་སྤྲུལ་སྐུ་འཛམ་གླིང་རྒྱནཿ ཐུགས་
རྗེ༴ བརྩེ་བས༴ དགོངས་པས༴ ནུས་པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་ཨཱཿཧཱུྃ་
བཛྲ༴ འདྲེ་ཡི་ཡུལ་དུ་དགོངས་པའི་ཚེཿ མེ་དཔུང་ཤོད་ཀྱི་ས་གཞི་ལཿ མདའ་རྒྱང་གང་གི་མཚོ་ནང་དུཿ པདྨའི་སྟེང་
དུ་བསིལ་བསིལ་འདྲཿ པདྨའི་ནང་ན་དགོངས་པ་མཛདཿ མཚན་ཡང་པདྨ་འབྱུང་གནས་ཞེསཿ རྫོགས་པའི་སངས་རྒྱས་

༄༅། །དངོས་སུ་བྱོནཿ དེ་འདྲའི་སྤྲུལ་སྐུ་ཡ་མཚན་ཅནཿ ཐུགས་རྗེས༴ བརྩེ་བས༴ དགོངས་
པས༴ ནུས་པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་ཨཱཿཧཱུྃ་བཛྲ༴ བོད་ཀྱི་ཉི་མ་མཛད་པའི་
ཚེཿ དད་ལྡན་འགྲོ་བ་འདྲེན་པའི་དཔལཿ  གང་ལ་གང་འདུལ་སྐུར་བསྟན་ནསཿ གཙང་ཁ་ལོ་ཡི་ལ་ཐོག་ཏུཿ དགྲ་
ལྷའི་དགེ་བསྙེན་དམ་ལ་བཏགསཿ ཡུལ་ནི་ཚ་བའི་ཚ་ཤོད་དུཿ ལྷ་ཡི་དགེ་བསྙེན་དྲེགས་པ་ཅནཿ ཉི་ཤུ་རྩ་གཅིག་དམ་
ལ་བཏགསཿ མང་ཡུལ་དེ་ཡི་བྱམས་སྤྲིན་དུཿ དགེ་སློང་བཞི་ལ་དངོས་གྲུབ་གནང་ཿ ཁྱད་པར་འཕགས་པའི་རིག་འཛིན་

མཆོགཿ ཐུགས་རྗེས༴ བརྩེ་བས༴ དགོངས་པས༴ ནུས་པས༴ ཕྱི་ཡི༴ ནང་གི༴ གསང་བའི༴ གུས་
པའི༴ ཨོཾ་ཨཱཿཧཱུྃ་བཛྲ༴ དཔལ་མོ་ཐང་གི་དཔལ་ཐང་དུཿ བརྟན་མ་བཅུ་གཉིས་དམ་ལ་བཏགསཿ བོད་ཡུལ་ཁ་ལའི་
ལ་ཐོག་ཏུཿ གངས་དཀར་ཤ་མེད་དམ་ལ་བཏགསཿ འདམ་ཤོད་ལྷ་བུའི་སྙིང་དྲུང་དུཿ ཐང་ལྷ་ཡར་བཞུད་དམ་ལ་
བཏགསཿ ཧས་པོ་རི་ཡི་ཡང་གོང་དུཿ ལྷ་སྲིན་ཐམས་ཅད་དམ་ལ་བཏགསཿ ཆེ་བའི་ལྷ་འདྲེ་ཐམས་ཅད་ཀྱིསཿ ལ་
ལས་སྲོག་གི་སྙིང་པོ་ཕུལཿ ལ་ལས་བསྟན་པ་བསྲུང་བར་བྱསཿ ལ་ལས་བྲན་དུ་ཁས་བླངས་བྱས མཐུ་དང་རྫུ་འཕྲུལ་

༄༅།      །སྟོབས་པོ་མཿ ཐུགས་རྗེས༴ བརྩེ་བས༴ དགོངས་པས༴ ནུས་པས༴ ཕྱི་ཡི༴
ནང་གི༴ གསང་བའི༴ གུས་པས༴ ཨོཾ་ཨཱཿཧཱུྃ་བཛྲ༴ དམ་པ་ཆོས་ཀྱི་བསྟན་པ་ནིཿ རྒྱལ་མཚན་ལྟ་བུར་བཙུགས་
པའི་ཚེཿ བསམ་ཡས་མ་བཞེངས་ལྷུན་གྱིས་གྲུབཿ རྒྱལ་པོའི་དགོངས་པ་མཐར་ཕྱིན་མཛདཿ སྐྱེས་མཆོག་གསུམ་གྱི་
མཚན་ཡང་གསོལཿ གཅིག་ནི་པདྨ་འབྱུང་གནས་ཞེསཿ གཅིག་ནི་པདྨ་སམྦྷ་ཝཿ གཅིག་ནི་མཚོ་སྐྱེས་རྡོ་རྗེ་ཞེསཿ
གསང་མཚན་རྡོ་རྗེ་དྲག་པོ་རྩལཿ ཐུགས་རྗེ༴ བརྩེ་བས༴ དགོངས་པས༴ ནུས་པས༴ ཕྱི་ཡི༴ ནང་གི༴

གསང་བའི༴ གུས་པའིཿ ཨོཾ་ཨཱཿཧཱུྃ་བཛྲ༴ བསམ་ཡས་མཆིམས་ཕུར་སྒྲུབ་པ་མཛདཿ རྐྱེན་ངན་ཟློག་ཅིང་དངོས་
གྲུབ་གནང་ཿ རྗེ་བློན་ཐར་པའི་ལམ་ལ་བཀོདཿ གདོན་གཟུགས་བོན་གྱི་བསྟན་པ་བསྣུབསཿ ཆོས་སྐུ་དྲི་མེད་རིན་ཆེན་
བསྟནཿ སྐལ་ལྡན་སངས་རྒྱས་ས་ལ་བཀོདཿ ཐུགས་རྗེས༴ བརྩེ་བས༴ དགོངས་པས༴ ནུས་པས༴ ཕྱི་ཡི༴
ནང་གི༴ གསང་བའི༴ གུས་པའི༴ ཨོཾ་ཨཱཿཧཱུྃ་བཛྲ༴ དེ་ནས་ཨོ་རྒྱན་ཡུལ་དུ་བྱོནཿ ད་ལྟ་སྲིན་པོའི་ཁ་གནོན་
མཛདཿ མི་ལས་ལྷག་གྱུར་ཡ་མཚན་ཆེཿ སྤྱོད་པ་རྨད་བྱུང་ངོ་མཚར་ཆེཿ མཐུ་དང་རྫུ་འཕྲུལ་སྟོབས་པོ་ཆེཿ ཐུགས་

༄༅། །རྗེ༴ བརྩེ་བས༴ དགོངས་པས༴ ནུས་པས༴ ཕྱི་ཡི༴ ནང་གི༴ གསང་བའི༴
གུས་པའི༴ ༀ་ཨཱཿཧཱུྃ་བཛྲ༴ སྐུ་གསུང་ཐུགས་ལྡན་འགྲོ་བ་འདྲེན་པའི་དཔལཿ སྒྲིབ་པ་ཀུན་སྤངས་ཁམས་གསུམ་ས་
ལེར་མཁྱེནཿ དངོས་གྲུབ་མཆོག་བརྙེས་བདེ་ཆེན་མཆོག་གི་སྐུཿ བྱང་ཆུབ་སྒྲུབ་པའི་བར་ཆད་ངེས་པར་སེལཿ ཐུགས་
རྗེས༴ བརྩེ་བས༴ དགོངས་པས༴ ནུས་པས༴ ཕྱི་ཡི༴ ནང་གི༴ གསང་བའི༴ གུས་པས༴ ཨོཾ་ཨཱཿ
ཧཱུྃ་བཛྲགུ་རུ་པདྨ་སིདྡྷི་ཧཱུྃཿ ཨོྃ་ཨཱཿཧཱུྃ་བཛྲགུ་རུ་པདྨ་ཐོད་ཕྲེང་རྩལ་བཛྲས་མ་ཡ་ཛཿསིདྡྷི་ཕ་ལ་ཧཱུྃ་ཨཱཿ ཞེས་པའང་རྩོད་བྲལ་དུས་

བབས་ཀྱི་སྤྲུལ་པའི་གཏེར་སྟོན་ཆེན་པོ་ཨོ་རྒྱན་མཆོག་གྱུར་བདེ་ཆེན་གླིང་པས་ཟླ་ཉིན་ཁལ་རོང་སྒོའི་དཔལ་ཆེན་པོའི་ཞབས་འོག་ནས་སྤྱན་དྲངས་པའི་བླ་མའི་ཐུགས་སྒྲུབ་བར་ཆད་ཀུན་
སེལ་གྱི་ཞལ་གདམས་སྙིང་བྱང་ཡིད་བཞིན་ནོར་བུ་ལས། ཕྱི་གསོལ་འདེབས་ཀྱི་སྒྲུབ་པ་ཁོལ་དུ་ཕྱུངས་པ་སྟེ། འདིས་ཀྱང་བསྟན་འགྲོའི་བར་ཆད་དང་རྒུད་པ་ཐམས་ཅད་ཉེ་བར་ཞི་
ཞིང་དགེ་ལེགས་ཀྱི་དོན་ཐམས་ཅད་ཡོངས་སུ་གྲུབ་པའི་རྒྱུར་གྱུར་ཅིག། །།

༄༅།       །དུས་གསུམ་སངས་རྒྱས་གུ་རུ་རིན་པོ་ཆེཿ དངོས་གྲུབ་ཀུན་བདག་བདེ་བ་ཆེན་པོའི་ཞབསཿ
བར་ཆད་ཀུན་སེལ་བདུད་འདུལ་དྲག་པོ་རྩལཿ གསོལ་བ་འདེབས་སོ་བྱིན་གྱིས་རླབས་ཏུ་གསོལཿ ཕྱི་ནང་གསང་བའི་བར་
ཆད་ཞི་བ་དང་ཿ བསམ་པ་ལྷུན་གྱིས་འགྲུབ་པར་བྱིན་གྱིས་རློབསཿ གཏེར་ཆེན་མཆོག་གྱུར་བདེ་ཆེན་གླིང་པས་སེང་ཆེན་གནམ་བྲག་གི་གཡས་ཟུར་
བྲག་རི་རིན་ཆེན་བརྩེགས་པ་ནས་སྤྱན་དྲངས་པ་དུས་བབས་ཀྱི་གསོལ་འདེབས་འདི་ཉིད་བྱིན་རླབས་ཤིན་ཏུ་ཆེ་བས་ཀུན་གྱིས་ཁ་ཏོན་དུ་གཅེས་པར་ཟུངས་ཤིག། །།

༄༅།   །གསོལ་འདེབས་བསམ་པ་མྱུར་འགྲུབ་མ་ནི། ཨེ་མ་ཧོཿ མཚོ་དབུས་གེ་སར་པདྨའི་སྡོང་པོ་ལ། །སྐུ་ལྔ་ཡེ་
ཤེས་ལྷུན་གྱིས་གྲུབ་པའི་ལྷ། །རང་བྱུང་ཆེན་པོ་པདྨ་ཡབ་ཡུམ་ནི། །མཁའ་འགྲོའི་སྤྲིན་ཕུང་མཁྲིགས་ལ་གསོལ་བ་
འདེབས༑ །བསམ་པ་མྱུར་དུ་འགྲུབ་པར་བྱིན་གྱིས་བརློབསཿ ལས་ངན་སྤྱད་པའི་རྣམ་སྨིན་མཐུས་བསྐྱེད་པའི། །ནད་
བདོན་བར་ཅོད་དམག་འཁྲུག་མུ་གེའི་ཚོགས། །ཁྱོད་ཞལ་དྲན་པའི་མོད་ལ་ཟད་བྱེད་པའི། །ཞལ་བཞེས་སྙིང་ནས་བསྐུལ་ལོ་
ཨོ་རྒྱན་རྗེ། །བསམ་པ་མྱུར་དུ་འགྲུབ་པར་བྱིན་གྱིས་བརློབས། དད་དང་ཚུལ་ཁྲིམས་གཏོང་ལ་གོམས་པ་དང་། །ཐོས་པས་

རྒྱུད་གྲོལ་ཁྲེལ་ཡོད་ངོ་ཚ་ཤེས། །ཤེས་རབ་ཕུན་སུམ་ཚོགས་པའི་ནོར་བདུན་པོ། །སེམས་ཅན་ཀུན་གྱི་རྒྱུད་ལ་རང་ཞུགས་
ནས༑ །འཇིག་རྟེན་བདེ་སྐྱིད་ལྡན་པར་དབུགས་འབྱིན་མཛོད། །བསམ་པ་མྱུར་དུ་༴ གང་ལ་ནད་དང་སྡུག་བསྔལ་མི་འདོད་
རྐྱེན༑ །འབྱུང་པོའི་གདོན་དང་རྒྱལ་པོའི་ཆད་པ་དང་། །མེ་ཆུ་གཅན་གཟན་ལམ་འཕྲང་འཇིགས་པ་ཆེ། །ཚེ་ཡི་ཕ་མཐར་
བཏུགས་པའི་གནས་སྐབས་ཀུན། །སྐྱབས་དང་རེ་ས་གཞན་དུ་མ་མཆིས་པས། །ཐུགས་རྗེས་ཟུང་ཞིག་གུ་རུ་ཨོ་རྒྱན་རྗེ། །
བསམ་པ་མྱུར་དུ་འགྲུབ་པར་བྱིན་གྱིས་རློབས། །ཁྱད་པར་དུ། ཀྱི། དུས་གསུམ་སངས་རྒྱས་ཐམས་ཅད་ཀྱིཿ སྐུ་གསུང་

༄༅། །ཐུགས་ཀྱི་གསང་བ་འཛིནཿ ཡོན་ཏན་འཕྲིན་ལས་རྫོགས་པའི་དཔལཿ ཁྱོད་ལ་གུས་པ་གསོལ་
བ་འདེབས། མཉམ་མེད་གུ་རུ་རིན་པོ་ཆེཿ བདག་ལ་རེ་ས་གཞན་ན་མེད་རྟག་ཏུ་ཐུགས་རྗེས་བརྩེར་དགོངས་ལ
དབང་བཞི་སྐུར་ཅིག་ཐུགས་རྗེ་ཅནཿ བྱིན་གྱིས་རློབས་ཤིག་ཐུགས་རྗེ་ཅནཿ དངོས་གྲུབ་སྩོལ་ཅིག་ཐུགས་རྗེ་ཅནཿ སྒྲིབ་
ཀུན་སྦྱོངས་ཤིག་ཐུགས་རྗེ་ཅནཿ ཞེས་མོས་གུས་ཀྱི་རྟོག་པ་གོང་འཕེལ་དུ་མ་གྱུར་གྱི་བར་དུ་གསོལ་བ་བཏབ་པས་འཁོར་གྱིས་ལྷ་ཚོགས་ཐམས་ཅད་གུ་རུའི་སྐུར་
བསྡུས་པར་བསམ་ལ། སྐུ་བཞིའི་དབང་ཕྱུག་རྒྱལ་བ་རྡོ་རྗེ་འཆང་། །བདག་སོགས་འགྲོ་ལ་ཐུགས་རྗེས་ཉེར་དགོངས་ནས། །

བུམ་གསང་ཤེས་རབ་ཡེ་ཤེས་དེ་ཁོ་ནའི། །ཡེ་ཤེས་མཆོག་གིས་བདག་རྒྱུད་གཏམས་པར་མཛོད། །གུ་རུའི་སྤྱི་བོའི་ཨོ་ལས་
འོད་ཟེར་དཀར་པོ་འཕྲོས། །རང་གི་སྤྱི་བོར་ཐིམ་པས་བུམ་པའི་དབང་ཐོབ། །ལུས་ཀྱི་དྲི་མ་སྦྱངས། །ལམ་བསྐྱེས་རིམ་
སྒོམ་པ་ལ་དབང་། །འབྲས་བུ་སྤྲུལ་སྐུ་ཐོབ་པའི་སྐལ་བ་ཅན་དུ་བྱས། མགྲིན་པའི་ཨཱལས་འོད་ཟེར་དམར་པོ་འཕྲོས། 
རང་གི་མགྲིན་པར་ཐིམ་པས་གསང་བའི་དབང་ཐོབ། ངག་གི་དྲི་མ་སྦྱངས། ལམ་རྩ་རླུང་སྒོམ་པ་ལ་དབང་། འབྲས་བུ་
ལོང་སྐུ་ཐོབ་པའི་སྐལ་བ་ཅན་དུ་བྱས། ཐུགས་ཀའི་ཧཱུྃ་ལས་འོད་ཟེར་སྔོན་པོ་འཕྲོས། རང་གི་སྙིང་གར་ཐིམ་པས་ཤེས་རབ་ཡེ་

༄༅། །ཤེས་ཀྱི་དབང་ཐོབ། ཡིད་ཀྱི་དྲི་མ་སྦྱངས། ལམ་ཐིག་ལེ་སྒོམ་པ་ལ་དབང་། འབྲས་བུ་ཆོས་
སྐུ་ཐོབ་པའི་སྐལ་བ་ཅན་དུ་བྱས། སླར་ཡང་གནས་གསུམ་ལས་འོད་ཟེར་དཀར་དམར་མཐིང་གསུམ་འཕྲོས། རང་གི་གནས་
གསུམ་དུ་ཐིམ་པས་དབང་བཞི་པ་ཐོབ། ཡེ་ཤེས་ཀྱི་དྲི་མ་སྦྱངས། ལམ་རྫོགས་པ་ཆེན་པོ་སྒོམ་པ་ལ་དབང་། འབྲས་བུ་ངོ་
བོ་ཉིད་སྐུ་ཐོབ་པའི་སྐལ་བ་ཅན་དུ་བྱས་སོ། ཞེས་དབང་བཞི་བླངས། དེ་ནས་སླར་ཡང་། སྐྱབས་གནས་ཀུན་གྱི་ངོ་བོ། །མཁྱེན་བརྩེ་
ནུས་པའི་བདག་ཉིད། །དྲིན་ཆེན་མཚོ་སྐྱེས་རྡོ་རྗེ། །སྙིང་ནས་གསོལ་བ་འདེབས་སོ། །རྟག་ཏུ་གཡེལ་མེད་ཐུགས་

རྗེས༑ །བདག་རྒྱུད་བྱིན་གྱིས་རློབས་ཤིག །ཅེས་གསོལ་བ་བཏབ་པས་བླ་མ་འོད་ཀྱི་གོང་བུ་གཅིག་ཏུ་ཞུ་གནས་རང་གི་སྤྱི་བོ་ནས་སྙིང་
གར་ཐིམ་པར་བསམས་ལ། བླ་མ་དང་རང་གཉིས་སུ་འཛིན་པའི་རྟོག་པ་ཕྲལ་ཏེ་སྤྲོས་བྲལ་བདེ་བ་ཆེན་པོའི་ཡེ་ཤེས་མཆོག་ཏུ་མི་འགྱུར་བའི་ངང་ལ་མཉམ་པར་བཞག་གོ །དེ་
ནས་དགེ་བའི་རྩ་བ་བླ་ན་མེད་པའི་བྱང་ཆུབ་ཏུ་བསྔོ་ཞིང་རྒྱལ་གདབ་པར་བྱའོ། །དེ་ལྟར་ཟབ་ལམ་བླ་མའི་རྣལ་འབྱོར་གྱི་རིམ་པ་བྱིན་རླབས་ཆར་འབེབས་ཞེས་བྱ་བ་འདི་ནི་གཅུང་ལོ་ཙཱ་
བ་ངག་དབང་ཆོས་དཔལ་གྱིས་རིང་མོ་ནས་བསྐུལ་ཞིང་ཉེ་ཆར་གམ་དུ་འཁོད་པའི་སྒར་པ་རྣམས་ཀྱིས་བསོས་བཏབ་ལས་རིག་པ་འཛིན་པ་འགྱུར་མེད་རྡོ་རྗེས་གང་ཤར་ལྷག་པར་སྦྱར་བའི་
ཡི་གེ་པ་ནི་ངག་དབང་འཕྲིན་ལས་སོ།། །།

༄༅། །ཀློང་ཆེན་སྙིང་ཐིག་ལས། བླ་མ་དྲག་པོ་རྟ་ཁྱུང་འབར་བའི་གསོལ་འདེབས་བཞུགས་སོ།། །རྒྱལ་བ་ཀུན་བཟང་སྟོན་མཆོག་
རྡོ་རྗེ་སེམས། །དགྱེས་པ་རྡོ་རྗེ་དཔལ་གྱི་སེངྒེའི་ཞབས། །མཉྫམི་ཏྲ་ཛྷཱ་ན་སཱུ་ཏྲ་ལ། །གསོལ་བ་འདེབས་སོ་བྱིན་རླབས་
དབང་བསྐུར་སྩོལ། །བི་མ་པད་འབྱུང་ཐུགས་སྲས་རྗེ་འབངས་གྲོགས། །ཀློང་ཆེན་རབ་འབྱམས་ཀུན་མཁྱེན་འཇིགས་མེད་
གླིང་༑ ཀུན་བཟང་གཞན་ཕན་ཛྷཱན་སཱ་ར་དང་། །སྐྱབས་ཀུན་ཡོང་འདུས་རྩ་བའི་བླ་མ་ལ། །གསོལ་བ་འདེབས་སོ་གྲོལ་
བྱེད་ལམ་སྣ་སྟོན། །རྒྱལ་ཀུན་སྤྱི་གཟུགས་ཨོ་རྒྱན་རྡོ་རྗེ་འཆང་། །འདུལ་དཀའི་གཤེད་དུ་འཆོལ་བའི་ཁྲོ་རྒྱལ་སྐུར། །

ཡོངས་ཤར་དྲག་པོ་རྟ་ཁྱུང་དཀྱིལ་འཁོར་ལྷར། །གསོལ་བ་འདེབས་སོ་འབྲས་བུ་ཐོབ་གྲོལ་སྩོལ། །རང་ངོ་མ་མཐོང་གཉིས་
འཛིན་ལས་ཀྱི་གདངས། །སྣ་ཚོགས་ཡུལ་ལ་འཕོས་པའི་རྐྱེན་སྣ་ཚོགས། །གཉིས་མེད་མཉམ་པ་ཆེན་པོར་རང་གྲོལ་
ནས༑ །ལྷུན་གྱིས་གྲུབ་པའི་རིག་འཛིན་མཆོག་བརྙེས་ཤོག །ཅེས་པའང་ཆོས་གཟུགས་ནམ་མཁའ་ཚེ་དབང་མཆོག་གྲུབ་པས་བྲིས་པ་མངྒ་ལཾ།། ༎ 

༄༅ཿ  ཿཀློང་ཆེན་སྙིང་གི་ཐིག་ལེ་ལསཿ བླ་མ་དྲག་པོ་རྟ་ཁྱུང་འབར་བའི་ལས་
བྱང་བྱིན་རླབས་གཟི་འབར་ཞེས་བྱ་བ་བཞུགས་སོཿ

༄༅ཿ   ༔རྒྱལ་བའི་དབང་པོ་ཐོད་ཕྲེང་རྩལཿ ཆོས་ཉིད་ཞི་ལས་མ་གཡོས་ཀྱང་ཿ སེམས་ཅན་འདུལ་
བྱེད་སྤྲུལ་པའི་སྐུཿ རྣམ་འགྱུར་ཅིང་ཡང་སྟོན་ལ་འདུདཿ  དབང་ཐོབ་དམ་ཚིག་ལ་གནས་པསཿ དབེན་པར་སྟེགས་ཀྱི་
དབུས་སྒྲུ་ཕུརཿ  ཚད་ལྡན་སྨན་རག་གཏོར་མཆོད་ཚོགསཿ དགོས་རྫས་རྣམས་ནི་འདུ་བགྱིས་ནསཿ ཐོག་མར་སྐྱབས་

༄༅ ཿ སེམས་ཚོགས་བསགས་ནིཿ ན་མོཿ བདག་དང་མཐའ་ཡས་སེམས་ཅན་
ཀུནཿ མཆོག་གསུམ་ངོ་བོ་བླ་མ་དངཿ དྲག་པོ་རྟ་ཁྱུང་དཀྱིལ་འཁོར་ལཿ སྙིང་
ནས་དད་པས་སྐྱབས་སུ་མཆིཿ ལན་གསུམཿ ཧོཿ དྲག་པོའི་དཀྱིལ་འཁོར་འདིར་

ཞུགས་ནསཿ ཕ་མ་འགྲོ་དྲུག་སེམས་ཅན་ཀུནཿ ཚད་མེད་སྙིང་རྗེ་སྒྲོལ་བའི་ཕྱིརཿ སྨོན་འཇུག་དོན་དམ་བྱང་སེམས་
བསྐྱེདཿ ལན་གསུམཿ ཧོཿ ཡེ་ཤེས་དབྱིང་ལས་སྤྲུལ་པའི་ལྟརཿ ཕྱག་འཚལ་མཆོད་འབུལ་ཉེས་སྒྲིབ་བཤགསཿ
དགེ་ལ་ཡི་རང་ཆོས་འཁོར་བསྐལཿ རྟག་པར་བཞུགས་གསོལ་དགེ་ཚོགས་ཀུནཿ བླ་མེད་ཆོས་དབྱིངས་ཆེན་པོར་བསྔོཿ 
བཀའ་བསྒོ་ནིཿ རང་ཉིད་ལྷར་གསལ་བས་བགེགས་གཏོར་བརླབས་ནསཿ ཧྲཱིཿ སྣོད་བཅུད་སྤྲུལ་པའི་དཀྱིལ་འཁོར་འདིརཿ གླགས་ལྟ་བར་
གཅོད་བདུད་ཀྱི་རིགསཿ གཏོར་མ་ལོང་ལ་གཞན་དུ་དེངསཿ བཀའ་ལས་འདས་ན་རྡོ་རྗེ་གཞོམཿ ཧཱུྃ་བཞིའི་སྔགས་དང་ཐུན་གྱིས་

༄༅ཿ ཿགཟིརཿ སྲུང་འཁོར་ནིཿ ཧྲཱིཿ སྣང་སྲིད་དག་པ་རབ་འབྱམས་ལཿ བགེགས་དང་བར་གཅོད་
མིང་ཡང་མེདཿ གློ་བུར་རྣམ་རྟོག་འཁྲུལ་པའི་གདོནཿ ཆོས་དབྱིངས་ངང་དུ་མཚམས་གཅད་དོཿ བྱིན་འབེབས་ནིཿ ཧཱུྃཿ
དྲག་པོ་རྟ་ཁྱུང་ལྷ་ཚོགས་རྣམསཿ ཆོས་སྐུའི་ཀློང་ནས་ཐུགས་རྗེ་བསྐྱེདཿ ལོངས་སྐུའི་རྣམ་རོལ་ཅིར་ཡང་བསྒྱུརཿ སྤྲུལ་
སྐུའི་དཀྱིལ་འཁོར་བརྟན་པར་བཅསཿ དབང་བསྐུར་བྱིན་ཕོབ་རྟག་མཚན་སྟོནཿ རྩ་སྔགས་མཐརཿ སརྦ་ས་མ་ཡ་ཨ་ཝེ་ཤ་ཡ་
ཕེཾ་ཕེཾཿ མཆོད་པ་བྱིན་བརླབས་ནིཿ ཨོཾ་ཨཱཿཧཱུྃཿ སྣང་སྲིད་ཐམས་ཅད་མཆོད་པའི་སྤྲིནཿ ཡེ་ཤེས་བདུད་རྩིར་བྱིན་རླབས་པསཿ

ཕྱི་ནང་གསང་བའི་མཆོད་རྫས་ཀུནཿ ཀུན་བཟང་རྣམ་འཕྲུལ་ཆེན་པོར་གྱུརཿ སརྦ་པཱུ་ཛས་མ་ཡ་ཧོཿ གསུམ་ཿ དངོས་གཞི་ནིཿ
ཧྲཱིཿ རྣམ་ཐར་གསུམ་ལྡན་སྟོང་པ་ཉིདཿ མ་རྟོག་འཁྲུལ་པའི་སེམས་ཅན་རྣམསཿ དམིགས་མེད་སྙིང་རྗེ་ཆེན་པོའི་
གདངསཿ ནམ་མཁས་གར་ཁྱབ་པདྨ་འོདཿ དུར་ཁྲོད་རོལ་པའི་གཞལ་མེད་ཁངཿ རྣམ་པར་བྱང་བའི་ཆོས་རྣམས་རྫོགསཿ
དེ་དབུས་པདྨ་ཉི་ཟླ་དངཿ མ་རིགས་ལས་གྱུར་རྟེན་འབྲེལ་བདོནཿ དུག་སྦྲུལ་བཅུ་བཉིས་བསྣོལ་བའི་སྟེངཿ རང་རིག་
ཧྲིཿདམར་ཡོངས་གྱུར་ལསཿ འཇིགས་བྱེད་རྡོ་རྗེ་གྲོ་བོ་ལོདཿ ཞལ་གདངས་མཆེ་གཙིགས་ཞབས་གཉིས་བགྲེསཿ སྐུ་

༄༅ཿ   ཿམདོག་དམར་པོ་གསང་ཕོད་འཐིངཿ སྟག་ཤམ་རུས་རྒྱན་ཐོད་ཕྲེང་བརྗིདཿ ཐོད་སྐམ་དབུ་
བརྒྱན་རལ་པའི་གསེརཿ རྟ་མགོ་ལྗང་ཞུར་ཁྱུང་གདོང་དམརཿ ཕྱག་གཡས་རྡོ་རྗེ་གཡོན་མེ་ཁྱུངཿ བ་སྤུའི་བུ་ག་ཐམས་
ཅད་ཀྱངཿ ཁྱུང་གི་ཚ་ཚས་གཏམས་ཤིང་འཕྲོཿ གནོད་བྱེདསྡེ་བརྒྱད་ཐལ་བར་བརླགཿ ཡེ་ཤེས་མེ་དཔུང་ཀློང་ན་བརྗིདཿ
ཚོགས་བརྒྱད་ལས་གྱུར་མ་རིག་གདོནཿ ཀླུ་ཆེན་བརྒྱད་པོ་འདར་ཞིང་འདུལཿ ཿགཙོ་བོའི་སྤྱི་མགྲིན་སྙིང་ག་རུཿ འཇམ་
དཔལ་སྐུ་དང་པདྨ་གསུངཿ ཡང་དག་རྡོ་རྗེ་ཐོད་ཁྲག་འཛིནཿ སྐུ་གསུང་ཐུགས་ཀྱི་ཡི་གེས་མཚནཿ ཆོས་ཀྱི་ཕྱག་རྒྱ་འོད་

ཟེར་ལསཿ ལྷར་སྣང་ཡེ་ཤེས་ཕྱག་རྒྱ་ཆེཿ ལས་ཀྱི་ཕྱག་རྒྱ་བཞིས་དྲངས་ནསཿ དམ་ཚིག་ཕྱག་རྒྱར་དབྱེར་མེད་བསྟིམཿ
ཨེ་ཧྱ་ཧི་བྷ་ག་ཝཱན་མ་ཧཱཀཱ་རུ་ཎི་ཀ་དྲྀ་ཤ་ཧོཿ་སྤྱན་འདྲེན་བཞུགས་གསོལ་གཉིས་སྟབས་གཅིག་པ་ནིཿ ཧཱུཾཿ ཐུགས་རྗེའི་ལྕགས་ཀྱུས་
དབྱིངས་ནས་སྤྱན་དྲང་ངོཿ བྱམས་པའི་ཞགས་པས་རྟེན་དང་རོ་གཅིག་བསྲེཿ དགའ་བའི་སྒྲོག་གིས་ཐབས་ཤེས་མཉམ་པར་
སྦྱོརཿ བཏང་སྙོམས་དྲིལ་བུས་ཤིན་ཏུ་བརྟན་པར་བྱཿ ཛཧཱུཾ་བཾ་ཧོཿ བཛྲ་ཏིཥྛ རིག་པའི་མེ་ཏོག་གི་ཕྱག་ནིཿ ཧཱུཾཿ སྐུ་
གསུང་ཐུགས་ཀྱི་ཕྱག་རྒྱ་ཆེཿ རང་ཉིད་དེ་བཞིན་ཉིད་དང་སྦྱོརཿ ལྷ་དང་ལྟ་བ་མཇལ་བའི་ཕྱག་བླང་དོར་མེད་པའི་

༄༅ཿ   ཿདབྱིངས་ལས་འདུལཿ ན་མོ་ན་མ་ཧོཿ མཆོད་པ་ནིཿ ཧཱུཾཿ དབང་པོ་དྲུག་ལ་ཉེར་སྤྱོད་རྫསཿ
ཡུལ་དང་བདེ་ཆེན་ཉམ་པར་རོལཿ སྨན་གཏོར་རཀྟ་བྱང་ཆུབ་སེམསཿ སྦྱོར་སྒྲོལ་ཚོགསཀྱི་འཁོར་ལོས་མཆོདཿ རཱུ་པ།
ཤཔྟ། གནྡྷེ། ར་ས། སྤཪྴེ་དྷརྨ་དྷཱ་ཏུ་མ་ཧཱ་པཉྩ་རཀྟ་བ་ལིདྟ་བོ་དྷི་ཙིཏྟ་གྷ་ན་ཙཀྲ་པཱུ་ཙ་ཧོཿ བསྟོད་པ་ནི། སྒེག་པ་
འཇིགས་རུང་བླ་མ་དྲག་པོའི་སྐུ དགོད་གཤེ་དྲག་ཤུལ་རྟ་མཆོག་རོལ་པའི་གསུང་ཿ སྙིང་རྗེ་རྔམས་ཞི་ཡེ་ཤེས་ཁྱུང་གི་
ཐུགསཿ ལོག་འདྲེན་འདུལ་བའི་ལྷ་ལ་ཕྱག་འཚལ་བསྟོདཿ བཟླས་དམིགས་ནིཿ ཐུགས་ཀར་ཉི་དཀྱིལ་ཧཱུཾ་གི་མཐརཿ

སྔགས་འཕྲེང་མགལ་མེ་བཞིན་དུ་འཁོརཿ འོད་ཟེར་མེ་སྟག་ལྟ་བུ་དང་ཿ ཁྱུང་གི་ཚ་ཚས་ལོག་འདྲེན་བསྲེགསཿ རྟ་སྐད་
འཚེར་བས་སྟོང་གསུམ་གཡོཿ སྣོད་བཅུད་སྦྱང་ནས་རང་ལ་བསྟིམཿ ལྷར་སྣང་ཕྱག་རྒྱ་ཆེན་པོའི་ངང་ཿ ཨོཾ་ཨཱཿཧཱུཾ་མ་ཧཱ་
གུ་རུ་ཨརྩིག་ནིརྩིག་ཧྲཱི་ཧཱུཾཁྲོཾ་ཕཊཿ གྲངས་བསྙེན་འབུམ་ཕྲག་ཉི་ཤུ་ལཿ དུས་བསྙེན་རིག་པས་དཔག་པར་བྱཿ ཐུན་མཐའ་ཀུན་ལ་རྫོགས་རིམ་བསྡུཿ སྔོན་
རྗེས་རིག་འཛིན་གཞུང་ལྟར་བྱཿ ཤིན་ཏུ་ཡང་ཟབ་ཐུགས་ཀྱི་གཏེརཿ སྙིང་གི་བུ་ལ་གཏང་དོ་རྒྱུཿ དྷ་ཐིམཿ ས་མ་ཡཿ རྒྱ་རྒྱ་རྒྱཿ རྗེས་ལ་ཚོགས་ཀྱི་
རིམ་པ་ནི། བཟའ་བཏུང་གི་ཚོགས་ཇི་སྙེད་པ་དང་། ཁྱད་པར་ཤ་ཆང་སོགས་འདུ་བགྱིས་ནས།། བྱིན་གྱིས་བརླབ་པ་ནིཿ ཧཱུཾཿ བདག་ཉིད་ཐུགས་ལས་

༄༅ཿ   ཿརྃཡྃ་ཁྃཿ འཕྲོས་པས་ཚོགས་ཀྱི་ཉེས་སྐྱོན་སྦྱངསཿ ཨོཾ་ཨཱཿཧཱུཾ་གིས་བདུད་རྩིར་བསྒྱུརཿ
འདོད་ཡོན་ནམ་མཁའ་མཉམ་པར་སྤེལཿ རཾ་ཡཾ་ཁཾཿ ཨོཾ་ཨཱཿཧཱུཾཿ ཚོགས་ལྷ་སྤྱན་འདྲེན་པ་ནིཿ ཧཱུཾཿ འོག་མིན་བདེ་ཆེན་
ཞིང་ཁམས་དང་ཿ ནུབ་ཕྱོགས་ཨོ་རྒྱན་སྤྲུལ་པའི་གླིང་ཿ ཁྱད་པར་རྔ་ཡབ་དཔལ་གྱི་རི གནས་ཡུལ་དུར་ཁྲོད་བརྒྱད་
སོགས་ནསཿ དྲག་པོ་རྟ་ཁྱུང་ལྷ་ཚོགས་རྣམསཿ ཚོགས་ལ་སྤྱན་འདྲེན་གཤེགས་སུ་གསོལཿ ཚོགས་ཕུད་འབུལ་བ་ནིཿ ཧཱུཾཿ
བླ་མ་དྲག་པོའི་དཀྱིལ་འཁོར་དང ཌཱ་ཀི་ཆོས་སྲུང་དམ་ཅན་ལཿ འདོད་ཡོན་ལོངས་སྤྱོད་ཚོགས་མཆོད་འབུལཿ མཆོག་

དང་མཐུན་མོང་དངོས་གྲུབ་སྩོལཿ གྷ་ཎ་ཙཀྲ་པཱུ་ཙ་ཁཱ་ཧི བར་བཤགས་པ་ནིཿ ཧཱུཾཿ བདག་གི་ཚེ་རབས་ཐོག་མེད་ནསཿ
གསང་སྔགས་ཐེག་ཆེན་སྒོར་ཞུགས་ཏེཿ རྩ་བ་ཡན་ལག་དམ་ཉམས་པཿ འདོད་ཡོན་ཚོགས་ཀྱི་མཆོད་པས་བཤགསཿ
ཨོཾ་བཛྲས་མ་ཡཱ་ཨཱཿ བསྒྲལ་བསྟབ་ནིཿ ཧཱུཾཿ མ་རིག་ལས་ཉོན་གཟུང་འཛིན་གྱིསཿ བསྐྱེད་པའི་བདག་འཛིན་རཱུ་ཏྲ་ཀུནཿ
གཟུགས་ལ་ཕོབ་ཅིག་ནི་ཏྲི་ཛཿ རྣམ་ཤེས་ཆོད་དབྱིངས་ཀློང་དུ་ཕཊཿ གཟུགས་ཕུང་ཚོགས་ཀྱི་འཁོར་ལོར་རོལཿ རཱུ་ཏྲ་
སརྦ་ཧ་ལཔཉྩཔཱུ་ཙཁཱ་ཧིཿ སྙིང་དབུས་ཟངས་མདོག་དཔལ་རིའི་ཕོ་བྲང་ནསཿ རིགས་འདུས་མ་ཧཱ་གུ་རུའི་ཐུགས་དམ་

༄༅ཿ   ཿབསྐང་ཿ གཞི་དབྱིངས་སྟོང་གསལ་ཀུན་ཏུ་བཟང་པོ་ཡིཿ གཞི་སྣང་ལོངས་སྐུའི་རྩལ་ལས་
དགོས་པ་འཕོསཿ བརྡ་ཚིག་བློ་ལས་འདས་པའི་དཀྱིལ་འཁོར་ནསཿ དགོངས་བརྒྱུད་དག་པ་གཉིས་ལྡན་ཐུགས་དམ་
བསྐལཿ ཿསྙན་བརྒྱུད་ཐོས་གྲོལ་ཆེན་པོའི་ཐུགས་དམ་བསྐང་ཿ མཚོན་བྱེད་རྟགས་ཀྱི་རྡ་ཤོག་ཆེན་པོའི་དབང་ཿ ལས་ཅན་
སྐྱེས་བུའི་སྙིང་ལ་བསྐུར་བ་ལསཿ མཚོན་བྱ་དོན་གྱི་དགོངས་པའི་གསང་མཛོད་རྡོལཿ གཏད་རྒྱ་སྨོན་ལམ་དབང་བརྒྱུད་
ཐུགས་དམ་བསྐང་ཿ གདོད་ནས་ཀུན་ཏུ་བཟང་པོ་རང་རིག་ལཿ ཁྱབ་བརྡལ་དགོངས་པ་གུད་དུ་བཅད་པ་དང་ཿ སངས་

རྒྱས་གཞན་དུ་བཙལ་བའི་ནོངས་པ་ཀུནཿ དག་ནས་བྱ་རྩོལ་བྲལ་བའི་ས་ལ་སྐྱོལཿ ཡི་གེ་བརྒྱ་པ་བརྗོདཿ ལྷག་མ་བསྔོ་བ་ནིཿ ཧཱུཾཿ
དཀྱིལ་འཁོར་ཆེན་པོའི་མུ་རན་ལཿ གནས་པའི་དབང་ཕྱུག་གིང་ལངྐཿ ལྷ་མའི་གཏོར་མ་འདི་བཞེས་ལཿ རྣལ་འབྱོར་
སྒྲུབ་པའི་བར་ཆད་སྲུངསཿ ཨུ་ཙྪིཥྚ་བྷ་ལིངྟ་ཁཱ་ཧི་ཐུགས་དམ་བསྐུལ་བ་ནིཿ ཧཱུཾཿ བཞེངས་ཤིག་བླ་མ་དྲག་པོའི་ལྷཿ
ཆོས་ཀྱི་དབྱིངས་ནས་སྐུར་བཞེངས་ལཿ བྱང་ཆུབ་སྒྲུབ་པའའི་བར་ཆད་ཐུལཿ སྣོད་བཅུད་འབྱུང་བའི་རྒུད་པ་གསོལཿ རྩ་
རླུང་དབང་ཐང་ཉམས་པ་སོས སྒྲུབ་པའི་འབྲས་བུ་མཆིས་པར་མཛོདཿ ཆད་ཐོ་ནིཿ ཧཱུཾཿ དུས་གསུམ་ལས་འདས་ཀུན་

༄༅ཿ    ཿཏུ་བཟང་ཿ རང་བཞིན་རྣམ་དག་འོག་མིན་དུཿ  གདན་གསུམ་ཚང་པའི་སྟོན་འཁོར་གྱིསཿ
གསང་ཆེན་རྡོ་རྗེའི་ཆོས་འཁོར་བསྐོརཿ དངོས་འཛིན་དག་པའི་ལྷ་གནས་གསུམཿ རྒྱུད་སྡེ་འབྱུང་བའི་གནས་སུ་བསྟནཿ
སྔགས་ནི་ལས་ཅན་སྤྲུལ་པའི་ངོརཿ རང་བཞིན་ཉིད་དུ་བྱུང་བའི་ཚེཿ རང་སྣང་ཆོས་དབྱིངས་ཞིང་ཁམས་སུཿ དཔལ་ལྡན་
རང་བྱུང་རྡོ་རྗེའི་རྒྱུདཿ ཨོ་རྒྱན་ཆེན་པོས་བྱིན་བརླབས་ཤིངཿ བསྐུར་ཐོབ་བྲལ་བར་ཟབ་དགུའི་བཅུདཿ འཛད་མེད་གཏེར་
གྱི་སྒོ་ཕྱེ་ཚེཿ འཁྲུལ་པ་གཞི་ལ་དག་པ་ཡིཿ རྟེན་འབྲེལ་བཞིན་དུ་འཕྲིན་ལས་མཛོདཿ བརྟན་མ་སྐྱོང་བ་ནིཿ ཧོཿ དཔལ་

གྱི་བཀའ་ཉན་བོད་ཁམས་སྐྱོང་ཿ མ་སྲིང་བརྟན་མ་བཅུ་གཉིས་རྣམསཿ འདིར་བྱོར་གཏོར་མའི་བཤལ་ཆུ་བཞེསཿ
བཅོལ་བའི་འཕྲིན་ལས་སྒྲུབ་པར་མཛོདཿ རྟ་བྲོ་བྱ་བ་ནིཿ ཧཱུཾཿ དྲག་པོ་རྟ་ཁྱུང་དཀྱིལ་འཁོར་འདིརཿ ལོག་པར་འདྲེན་པའི་
དམ་སྲི་ཀུནཿ མནན་ནོ་ཐེག་པ་རིམ་དགུའི་རྒྱ ནམ་ཡང་ལྡང་བར་མ་གྱུར་ཅིག ཧཱུཾ་བྷ་ཡ་ནནཿ དེ་ནས་མཆོད་ཅིང་བསྟོད་
ནས་དངོས་གྲུབ་བླང་བ་ནིཿ ཧཱུཾཿ དྲག་པོ་སྒྲུབ་པའི་དམ་ཚིག་ད་ནང་ཐེམསཿ དངོས་གྲུབ་སྩོལ་བའི་དུས་ལ་ད་བབ་ནཿ མི་
གནས་ཡེ་ཤེས་ཐུགས་ཀྱི་དཀྱིལ་འཁོར་ནསཿ སྐུ་གསུང་ཐུགས་དང་མཉམ་སྦྱོར་དབང་བཅུའི་སྟོབསཿ ད་ལྟ་ཉིད་དུ་བདག་

༄༅ཿ   ཿལ་སྩལ་དུ་གསོལཿ ཨོཾ་ཨཱཿཧཱུཾ་མ་ཧཱ་གུ་རུ་ཨརྩི་ཀ་ནི་རྩིཀ་ཧྲཱིཿཧཱུཾ་ཁྲོཾ་ཕཊཿབཛྲཀཱ་ཡ་ཝཀྐ་ཙིཏྟ་སརྦ་
སིདྡྷི་ཕ་ལ་ཧོཿ སྒྲུབ་རྫས་གནས་བསུམ་གཏུག་ཅིང་དབང་བླངསཿ ནོགས་བཤགས་ནིཿ ཧོཿ དྲག་པོ་རྟ་ཁྱུང་དཀྱིལ་འཁོར་དུཿ མཆོད་
རྫས་མ་ཚང་སྒྲུབ་པ་གཡེལཿ ཏིང་འཛིན་བྱིངས་རྨུགས་འཐིབས་ལ་སོགསཿ འགལ་འཁྲུལ་ནོངས་པ་བཟོད་པར་གསོལཿ
བཛྲསཏྭ་སོགས་བརྗོདཿ རྫོགས་རིམ་བསྡུས་པ་ནིཿ ཧོཿ ཆུ་ལས་ཆུ་བུར་རྡོལ་བ་བཞིནཿ རང་ལས་སྤྲུལ་པའི་དཀྱིལ་འཁོར་ལྷཿ
ཡེ་ཤེས་དབྱིངས་སུ་བཛྲ་མུཿ རྗེས་ཐོབ་སྒྱུ་མའི་ལྷ་སྐུར་ལྡང་ཿ བསྔོ་བ་སྨོན་ལམ་ནིཿ ཧོཿ དུས་གསུམ་བསགས་པའི་དགེ་

རྩ་ཀུན ཀུན་མཁྱེན་གདོད་མའི་རྒྱུ་རུ་བསྔོཿ བདག་སོགས་འདུས་པར་བཅས་པ་རྣམསཿ ཚོམ་བུ་གཅིག་ཏུ་སངས་རྒྱས་
ཤོགཿ བཀྲཤིས་བརྗོད་པ་ནིཿ ཧོཿ རིག་འཛིན་བརྒྱུད་པའི་བྱིན་བརླབས་དང་ཿ དཀོན་མཆོག་གསུམ་གྱི་བདེན་པ་དང་ཿ
གསང་སྔགས་ཟབ་མོའི་རྟེན་འབྲེལ་གྱིས་འཇིགས་བརྒྱད་ཞི་བའི་བཀྲ་ཤིས་ཤོགཿ ཚེ་བསོད་རྒྱས་པའི་བཀྲ་ཤིས་ཤོགཿ
སྣང་བ་དབང་འདུས་བཀྲ་ཤིས་ཤོགཿ ལོ་འདྲེན་ཚར་བཅོད་བཀྲ་ཤིས་ཤོགཿ སྣང་ཞེན་ལྷ་སྐུའི་ཕྱག་རྒྱར་རྫོགསཿ སྒྲ་
གྲགས་བདེ་ཆེན་སྔགས་སུ་དག་ཿ དྲན་རྟོག་འོད་གསལ་ཆོས་སྐུར་སྨིནཿ འཇའ་ལུས་ཟང་ཐལ་བཀྲ་ཤིས་ཤོགཿ ཅེས་པ་ཀློང་

༄༅ཿ   ཿཆེན་སྙིང་ཐིག་གི་ཆོས་སྡེའི་བླ་མ་དྲག་པོ་རྟ་ཁྱུང་འབར་བའི་འཕྲིན་ལས་ཀྱི་བྱང་བུར་རིག་འཛིན་དང་ཡུམ་ཀ་ནས་ཁ་བསྐང་འོས་དང་ཡན་ལག་
བདུན་པ་དང་། ཚད་ཐོའི་ཚིག་ཁ་ཤས་རང་བཟོས་བསྲེ་ལྷད་བཅས་འདོན་བདེར། ཀུན་མཁྱེན་ཆེན་པོས་དགོངས་གཏད་སྨོན་ལམ་གྱིས་རྗེས་སུ་བཟུང་ཞིང་ལྷག་པའི་ལྷ་འདིའི་བྱིན་
རླབས་ཀྱི་མཚན་མ་ཅུང་ཟང་མཐོང་བའི་སྔགས་བན་འཇིགས་མེད་མི་བསྐྱོད་རྡོ་རྗེས་ཤར་མར་སྤེལ་བ་ཛ་ཡནྟུ། ། དགེའོ།། །།

༄༅། །རྩ་གསུམ་ཆོས་སྐྱོང་དང་བཅས་པ་རྣམས་ལ་གཏོར་མ་བསྔོ་བ་ཕྲིན་ལས་མྱུར་མགྱོགས་བཞུགས།།རྃ་ཡྃ་ཁྃ། ཨོཾ་ཨཱཿཧཱུྃ། ལན་
གསུམ། ཧཱུྃ། བླ་མ་ཡིད་དམ་མཁའ་འགྲོ་ཆོས་སྐྱོངས་རྣམས། །འདིར་གཤེགས་དགྱེས་པའི་གདན་ལ་བཞུགས་སུ་
གསོལ༑ །བྱིན་རླབས་ཀློང་ཡངས་རྩ་བརྒྱུད་བླ་མ་དང་། །དངོས་གྲུབ་སྤྲིན་འཁྲིགས་ཡི་དམ་ཞི་ཁྲོའི་ལྷ། །དགོས་འདོད་
ཆར་འབེབས་དཔའ་བོ་མཁའ་འགྲོའི་ཚོགས། །མཆོད་གཏོར་འདི་བཞེས་བཅོལ་བའི་ཕྲིན་ལས་མཛོད། མཁའ་ལྟར་ཁྱབ་པ་
ལེགས་ལྡན་ཚོགས་ཀྱི་བདག །ཡེ་ཤེས་མགོན་པོ་ཕྱག་བཞི་ཕྱག་དྲུག་པ། །ཞལ་བཞི་མ་ནིང་སྐུ་གསུང་ཐུགས་ཡོན་ཏན། །

འཕྲིན་ལས་མགོན་པོ་ཡབ་ཡུམ་འཁོར་དང་བཅས། །མཆོས་གཏོར༴ །མཐུ་སྟོབས་དུས་མཐའི་རླུང་དང་བསྐལ་པའི་
མེ༑ །རྡོ་རྗེ་བེར་ཆེན་ལྷ་མོ་རང་བྱུང་མ། །འདོད་ཁམས་དབང་ཕྱུག་ལྷ་མོ་དུད་གསོལ་མ། །སྔགས་སྲུང་ཨེ་ཀ་ཛཱ་ཏི་སྲོག་
སྒྲུབ་མ། །གཤན་པ་དམར་ནག་ལས་བྱེད་དྲེགས་པའི་ཚོགས། །མཆོད་གཏོར༴ །སྲིད་པའི་རླུང་ཞགས་དབང་ཕྱུག་ལྷ་ཆེན་
ཡབ༑ །ཨུ་མ་དེ་ཝི་ཡུམ་བཅས་མཁའ་འགྲོའི་ཚོགས། །ལྷ་སྲིན་ཀུན་གྱི་དམག་དཔུངས་སྤྲིན་ལྟར་སྡུད། །དྲང་སྲོང་ཆེན་པོ་
གཟའ་ཆོག་རཱ་ཧུ་ལ། །མཆོད་གཏོར༴ །གཏུམ་ཆེན་རྔམས་པའི་ང་རོ་འབྲུག་ལྟར་སྒྲོགས། །ཞིང་སྐྱོང་སེངྒའི་གདོང་ཅན་

༄༅། །ཡབ་དང་ཡུམ། །རྒྱལ་ཆེན་རྣམས་མང་ཐོས་སྲས་རྟ་སྔོན་ཅན། །དུར་ཁྲོད་བདག་པོ་བདག་མོ་ངན་
ནེ་མ། །ལསཀྱི་གཤིན་རྗེ་དམ་ཅན་རྡོ་རྗེ་ལེགས། །མཆོད་གཏོར་།ཕྲིན་ལས་དངོས་གྲུབ་ཐོགས་མེད་གློག་ལྟར་
འཁྱུག །ཚེ་རིང་མཆེད་ལྔ་ཨ་ཕྱི་གཡུ་སྒྲོན་མ། །ཁ་རག་ཁྱུང་བཙུན་ལ་སོགས་བརྟན་མའི་ཚོགས། །གནོད་སྦྱིན་ཞང་བློན་
བེག་ཙེ་ཚོགས་ཀྱི་བདག །ཛཾ་ལྷ་རིགས་ལྔ་རྟ་བདག་ཀུ་བཻ་ར། །ཀུན་འཁྱིལ་མཆེད་གསུམ་ལ་སོགས་ནོར་བདག་རྣམས། །
མཆོད་གཏོར༴ དྲག་སྔགས་མཐུ་རྩལ་ཐོག་སེར་བཞིན་དུ་འབེབས། །རྟ་ནག་དྲེགས་པ་ཤ་ཟ་ཁ་མོ་ཆེ། །སྡེ་དཔོན་སུམ་ཅུ་

སྔགས་བདག་བཅོ་བརྒྱད་དང་། །ཤྭ་ན་ས་བདག་བདག་ཉིད་སྐྱེད་བུ་སོགས། །གཟའ་གདོང་གི་ང་ལྔ་བདུདཤན་རྩིས་ཀྱི་
བདག །མཆོད་གཏོར༴ །དགྲ་བོའི་སྟེང་དུ་རླུང་ལྟར་ཇག་པར་རྒྱུག །སྤུ་གྲི་མཆེད་གསུམ་སྔགས་བདག་སྨྱོ་ཁ་དང་། །
ཇག་པ་མེ་ལེན་ཀླུ་བཙན་སྤུན་བདུན་དང་། །དྲེགས་པ་སྡེ་ལྔ་པེ་ཧར་ཙི་མཱ་ར། །ཟབ་གཏེར་བཀའ་ཡི་སྲུང་མ་ཐམས་ཅད་
ཀྱིས༑ །མཆོད་གཏོར༴ །སྒྲུབ་པའི་མཐུན་རྐྱེན་དབྱར་གྱི་དཔལ་ལྟར་སྤེལ། །ཐང་ལྷ་སྤྲུག་གི་བཙན་རྒོད་སྤོམ་ར་ཆེ། །
མགུར་ལྷ་བཅུ་གསུམ་དགེ་བསྙེན་ཉེར་གཅིག་དང་། །ཆོས་འཁོར་སྒྲུབ་གནས་དབེན་གནས་ཆོས་བཞིན་སྐྱོངས། །གཉུག་

༄༅། །མར་གནས་དང་བློ་བུར་ལྷགས་པ་ཡི། །གཞི་བདག་ཕོ་མོ་འཁོར་དང་བཅས་པ་རྣམས། །མཆོད་
གཏོར །སངས་རྒྱས་བསྟན་སྲུངས་དཀོན་མཆོག་དབུ་འཕང་བསྟོད། །དགེ་འདུན་སྡེ་སྐྱོང་རྣལ་འབྱོར་ཚེ་དཔལ་སྤེལ། །
སྙན་པའི་དར་ཕྱར་གྲགས་པའི་དུང་བུས་ལ། །འཁོར་དང་ལོངས་སྤྱོད་རྒྱས་པ་ཉིད་དུ་མཛོད། །ཞི་རྒྱས་དབང་དྲག་ལས་རྣམས་
མ་ལུས་པ། །འབད་མེད་ལྷུན་གྱི་འགྲུབ་པར་མཛད་དུ་གསོལ། །རྟེན་ལ་བཞུགས་སམ་རང་གནས་ཅི་བདེར་གཤེགས། །
སྲིད་ཞི་དགེ་ལེགས་རྒྱས་པའི་བཀྲ་ཤིས་ཤོག །ཅེས་པ་འདི་ལྟར་ཉམས་ལ་གང་ཤར་མཆོག་གྱུར་གླིང་པས་བྲིས་པ་བྱིན་རླབས་ཀྱི་བབ་ཅུང་ཟད་ཡོད་དམ་སེམས་

བས། ལྷག་པ་ལྷ་མཚམས་ཀྱི་འགྲུབ་སྦྱོར་དུ་བྲིས་པ་དགེ །དགེའོ།། །།

༄༅། །རྃ་ཡྃ་ཁྃ། ཨོཾ་ཨཱཿཧཱུཾ། །སྐད་ཅིག་དྲན་རྫོགས་རང་མདུན་ཐོད་སྐྱེད་སྟེང་། །དུམ་གཅིག་ཀ་པཱ་
ལ་ཡི་སྣོད་ནང་དུ། ཤ་ལྔ་བདུད་རྩི་ལྔ་སོགས་སྦྱོར་སྒྲོལ་རྫས། །སྤྲོ་བསྡུ་འཕྲུལ་གྱི་རྒྱལ་ཀུན་གསང་གསུམ་མཅུད། །སྤྱན་
དྲངས་གཏོར་མའི་རྫས་དང་དབྱེར་མེད་གྱུར། །དངོས་འཛིན་དྲི་མས་མ་སྦགས་མཆོད་གཏོར་རྫས། །ཕྱི་ནང་གསང་བའི་
དཔལ་ཡོན་རབ་ལྡན་འདི། །མཆོག་གསུམ་རྩ་གསུམ་བཀའ་བསྲུང་ཆོས་བསྲུང་སྤྱི། །ཁྱད་པར་བཀའ་བསྲུང་ཨེ་ཀ་ཙ་ཏི་
དང་། །དཔལ་མགོན་མ་ནིང་མགོན་པོ་ཕོ་རྒྱུད་ཚོགས། །སྒྲོལ་གིང་རྡོ་རྗེ་ལེགས་པ་མཆེད་འཁོར་བཅས། །གཟའ་བདུད་

མཆེན་པོ་གདོང་མོ་སྡེ་བརྒྱད་འཁོར། །དུར་ཁྲོད་ལྷ་མོ་མིང་སྲིང་བརྒྱད་པོ་དང་།  །ཚེ་རིང་མཆེ་ལྔ་གཡུ་སྒྲོན་བསྟན་མར་
བཅས། །ཕྱི་ནང་གསང་བའི་ལྷ་སྲིན་སྡེ་བརྒྱད་རྣམས། །སྤྲུལ་པ་ཡང་སྤྲུལ་འཁོར་དང་ཡང་འཁོར་བཅས། །མཆོད་ཅིང་
བསྟོད་དོ་བསྐང་ངོ་མངའ་གསོལ་ལོ། །དགྱེས་ཤིང་ཚིམ་པར་མཛོད་ལ་ཉམས་ཆག་བཤགས། །རབ་འབྱམས་ཕྲིན་ལས་གང་
བཅོལ་འགྲུབ་པ་དང་། །འཕྲལ་ཕུག་ཡོངས་དགེ་སངས་རྒྱས་འགྲུབ་པར་ཤོག །ཅེས་པ་འདི་ཡང་པདྨ་ཆོས་འཕེལ་ངོར། །རྡོ་བླས་སྤེལ་བ་
ཡོངས་སུ་དགེ་བར་གྱུར་ཅིག །།དགེའོ།། །ཆོས་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་

༄༅། །མེད་ཚེ་དང་དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་ཀུན་
ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་བཞིའི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་
སྲུངས། །དངོས་གྲུབ་ཀུན་གྱི་སྡོང་གྲོགས་མཛོད། །དུས་མིན་འཆི་དང་ནད་རྣམས་དང༌། །གདོན་དང་བགེགས་རྣམས་མེད་
པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང་།
འབྲུ་རྣམས་འཕེལ་ཞིང་ཕྱུགས་འཕེལ་བ། །དགེ་ལེགས་ཐམས་ཅད་འབྱུང་བའི་གནས། ་།ཡིད་ལ་འདོད་པ་ཀུན་འགྲུབ་

མཛོད༑   །ཅེས་འདོད་དོན་གསོལ།།

༄༅། །ཁ་བའི་ལྗོངས་འདིར་དབང་དུས་སུ་རྟོགས་པ་བརྙེན་པའི་རྔགས་འཆང་གྲུབ་ཐོབ་རྣམས་ལ་གསོལ་འདེབས་ཀྱིཚིག་སུ་བཅད་པ་བྱིན་རླབས་དབང་
གི་ཆུ་རྒྱུན་ཞེས་བྱ་བ། གུ་རུ་པདྨ་སིདྡྷིཧཱུྃཿ །དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །འཛམ་གླིང་དག་པའི་ཞིང་ཁམས་བྲག་དམར། །དཔལ་གྱི་
བསམ་ཡས་མཆིམས་ཕུའི་གེ་གོང་། །རྡོ་རྗེ་སློབ་དཔོན་གུ་རུ་པདྨར། གསོལ་བ་འདེབས་སོ་བྱིན་གྱིས་རློབས་ཤིག །གང་
སྐུ་རྫ་རི་ཀླད་ནས་ཉེར་བ། །ཧཱུཾཞེས་གསུངས་སྒྲས་གྱེན་དུ་ལྡོག་ཅིང་། །འགྱུར་མེད་ཐུགས་ཀྱི་ཡི་གེར་བྱིན་བརླབས། །ཁྱོད་
ལ་གསོལ་འདེབས་བྱིན་གྱིས་རློབས་ཤིག །གནུབས་ཀྱི་རིགས་འཁྲུངས་དགེ་སློང་ཆེན་པོ། །ལྷོ་བྲག་མཁར་ཆུར་ཡང་དག་

གྲུབ་བརྙེས། །ཉེ་ཟེར་ལ་ཆིབས་ནམ་མཁའི་སྙིང་པོར། །གསོལ་བ་འདེབས་སོ་བྱིན་གྱིས་རློབས་ཤིག །གནུབས་ཡུལ་
རོང་བྱོན་སངས་རྒྱས་ཡེ་ཤེས། །སྒྲགས་ཀྱི་ཡངས་རྫོང་གཤིན་རྗེ་གཤེད་གྲུབ། །མཐུ་སྟོབས་བྲག་ལ་ཕུར་པ་འདེབས་
དེར། །གསོལ་བ༴ དབུ་རུ་ངན་ལམ་རིགས་འཁྲུངས་བྷིཀྵུ། །དབེན་རྩར་པདྨ་དབང་ཆེན་གྲུབ་བརྙེས། །རྟ་སྐད་གཙུག་
བཏོན་རྒྱལ་མཆོག་དབྱངས་དེར། །གསོལ་བ༴ སྒྲགས་མདར་ནུས་ལྡན་མཁར་ཆེན་བརྒྱུད་འཁྲུངས། །མོན་ཁ་ནེ་རིང་
འཕྲིན་ལས་ཕུར་གྲུབ། །མཚོ་རྒྱལ་བསད་པའི་མི་རོ་སློང་དེར། །གསོལ་བ༴ ཡར་སྟོདཤམ་པོ་གངས་ཀྱི་ར་བར། །

༄༅། །སྲིད་པ་བདེ་འགྲོ་མངོན་པར་གྲུབ་མཛད། །མ་མོ་མངོན་འཁོལ་འབྲོག་མི་དཔལ་ཡེར། །གསོལ་
བ༴ སྤ་གྲོ་སྟག་ཚང་བསམ་གྲུབ་ཀེའུ་ཚང་། །དྲེགས་པའི་བདག་པོ་མངོན་པོར་གྲུབ་མཛད། །ལྷ་སྲིན་བྲན་ཁོལ་དཔལ་གྱི་
སེང་གེར། །གསོལ་བ༴ གཡའ་མ་ལུང་དང་ལི་ཡུལ་ལྕང་རར། །སྟོབས་ལྡན་ནག་པོ་མངོན་པར་གྲུབ་མཛན། །ཡེ་
ཤེས་སྤྱན་ལྡན་བཻ་རོ་ཙ་ནར། །གསོལ་བ༴ རིག་གསུམ་དཔལ་གྱི་བསམ་ཡས་དབུ་རྩེར། །རྡོ་རྗེ་རྒྱལ་ཚབ་ཆེ་མཆོག་
མངོན་གྲུབ། །ཏིང་འཛིན་མི་གཡོ་མངའ་བདག་རྒྱལ་པོར། །གསོལ་བ༴ གཡུ་སྒྲ་སྙིང་པོ་རྟོགས་པ་མཆོག་ལྡན། །རྫུ་

འཕྲུལ་མངའ་བརྙེས་ཛྙཱ་ན་ཀུ་མཱ། རྡོ་རྗེ་བདུད་འཇོམས་རླུང་ལྟར་ཐོགས་མེད། །ཁྱོད་ལ་གསོལ་འདེབས་བྱིན་གྱི་རློབས་
ཤིག །མཁའ་སྤྱོད་གནས་བགྲོད་ཡེ་ཤེས་དབྱངས་དང་། ལྷ་དཔལ་གཅན་གཟན་གཉའ་བ་ནས་འཛིན། །བྱ་ལྟར་མཁའ་
ལྡིང་སྣ་ནམ་ཡེ་ཤེས། །ཁྱོད་ལ་གསོལ༴ དཔལ་གྱི་དབང་ཕྱུག་ཕུར་པ་གདེངས་འགུམ། །མི་བརྗེས་གཟུངས་ཐོབ་ལྡན་མ་
རྩེ་མང་། །སྐ་བ་དཔལ་རྩེགས་གཞན་སེམས་ཀུན་མཁྱེན། །ཁྱོད་ལ་གསོལ༴ ཆུ་བོ་གྱེན་ལྡོག་ཤུད་བུ་དཔལ་སེང་། །
རྒྱལ་བའི་བློ་གྲོས་རོ་ལངས་གསེར་བསྒྱུར། །ནམ་མཁ་བྱ་འཛིན་ཁྱེའུ་ཆུང་ལོ་ཙ། །ཁྱོད་ལ་གསོལ༴ དྲན་པ་ནམ་མཁའ་

༄༅། །གཡག་སྒོད་མངོན་ཁུག། །ཉལྟར་ཆུར་རྒྱུག་འོ་བྲན་དབང་ཕྱུག །རྨ་ཐོག་རིན་ཆེན་ཕ་ཝང་ཟས་
གསོལ༑ །ཁྱོད་ལ་གསོལ་༴ བྲག་རིར་ཐོགས་མེད་དཔལ་གྱི་རྡོ་རྗེ། །དཀོན་མཆོག་འབྱུང་གནས་ཐོག་ཆེན་མདའ་འཕེན།
སྐྱིལ་ཀྲུང་མཁར་བཅས་རྒྱལ་བ་བྱང་ཆུབ། ། །ཁྱོད་ལ་གསོལ༴ དགོངས་པ་མངོན་གྱུར་ཨོ་རྒྱན་རྗེས་བཟུང་། །ཐུགས་སྲས་
མི་རྗེ་འབངས་རིགས་ཉེར་ལྔ། །སྨིན་གྲོལ་གདེངས་ཐོབ་རྣམས་ལ་གསོལ་འདེབས། །ཁྱེད་རང་ལྟ་བུར་བྱིན་གྱི་རློབས་
ཤིག །ལྟ་བ་ཀློང་ཆེན་ཡངས་པའི་དོན་རྟོགས། །སྒོམ་པ་སྤྲིན་བྲལ་ཉི་མ་ལྟར་གསལ། ཁྱེད་ལ་གསོལ་འདེབས་འདུག་ས་

འདི་རུ།  མྱུར་བ་ཉིད་དུ་བྱིན་གྱིས་རློབས་ཤིག །སྤྱོད་པ་མཐར་ཕྱིན་གྲུབ་པའི་རྟགས་ཐོན།   །འབྲས་བུ་ཀུན་བཟང་གོ་འཕང་
ཐོབ་པར།    །བདག་དང་འགྲོ་ཀུན་གསོལ་བ་འདེབས་སོ། །ད་ལྟ་ཉིད་དུ་བྱིན་གྱི་རློབས་ཤིག །ཞེས་བྱང་བདག་དབང་པོའི་སྡེས་མཛད་
པའོ།། །།

༄༅།།རྗེབླ་མ་གོང་མ་རིམ་དུ་བྱོན་པའི་ཚོགས་དང་ད་ལྟ་ཞལ་བཞུགས་རྣམས་ཀྱི་གསོལ་འདེབས་བྱིན་རླབས་མྱུར་འཇུག་ནི། །ཆོས་ཀུན་ཀ་
དག་བདེ་ཆེན་ཆོས་ཀྱི་སྐུ། །མ་འགགས་རང་གསལ་ལྷུན་གྲུབ་ལོངས་སྤྱོད་རྫོགས། །གང་འདུལ་དེ་ངོར་འཆར་བ་སྤྲུལ་པའི་
སྐུ༑ །སྐུ་གསུམ་མཉམ་ཉིད་བླ་མར་གསོལ་བ་འདེབས། །རང་རིག་བཟུང་འཛིན་འཆིང་བ་ལས་གྲོལ་བའི། །རང་མདངས་
བྱ་རྩོལ་མེད་པའི་འཕྲིན་ལས་ཀྱིས། །ལྷུན་གྲུབ་ཡེ་ཤེས་མངོན་སུམ་སྟོན་མཛད་པ། །རྡོ་རྗེ་སློབ་དཔོན་མཆོག་དེར༴ ངོ་བོ་
འཕོ་འགྱུར་མེད་པའི་དབུ་མའི་སྲོག །གསང་གསུམ་བདེ་ཆེན་རྡོ་རྗེ་ཡོངས་ཤར་བ། །ཟབ་གཏེར་བཀའ་བབས་འགྲོ་འདུལ་

གཏེར་བདག་གླིང་། །ཁྱབ་བདག་འཁོར་ལོའི་མགོན་པོར༴ ངག་གི་དབང་ཕྱུག་གྲུབ་པའི་མཐུ་མངའ་བའི། །ཤེས་བྱའི་
ཆོས་ཀུན་མཁྱེན་བརྩེའི་བཞིན་དཔལ་དུ། །འགགས་མེད་འཆར་བ་མ་ཧཱ་པཎྜི་ཏ། །ཀུན་གཟིགས་ཆོས་ཀྱི་ཉི་མར་གསོལ་བ༴
པདྨ་གར་དབང་རྟ་མཆོག་ཧེ་རུ་ཀ། །འགྱུར་མེད་མཚན་དཔེའི་སྒྱུ་འཕྲུལ་རྣམ་རོལ་གར། །སྔ་འགྱུར་བཤད་སྒྲུབ་སྟན་པ་རྒྱ་
མཚོའི་མགོན། །མི་ཕམ་རྣམ་རྒྱལ་རྡོ་རྗེ༴ འགྱུར་བཅས་ཆོསཾ་ཀུན་འཕོ་མེད་ཕྱག་རྒྱར་ཆེར། །རྒྱས་འདེབས་ཡིད་བཞིན་
རིན་ཆེན་ནོར་བུ་མཆོག །ཕྱོགས་ལས་རྣམ་རྒྱལ་བི་མའི་ཡང་སྤྲུལ་རྗེ། །རིགས་བརྒྱའི་ཁྱབ་བདག་ཆེན་པོར༴ མི་རྟོག་

༄༅། །སྟོང་ཉིད་ཡེ་ཤེས་རྡོ་རྗེའི་མེས། །མཚན་འཛིན་ཀུན་རྟོག་བུད་ཤིང་ཀུན་བསྲེགས་ནས། །ཡང་དག་
འགྱུར་མེད་གནས་ལུགས་གསལ་མཛད་པ། །ཤེས་རབ་དཔལ་འབར་སྒྲོན་མེར༴ སྔ་འགྱུར་རིང་ལུགས་འཁྲུལ་མེད་ཐེག་པ་
མཆོག །སངས་རྒྱས་གཉིས་པ་པདྨ་ཀ་ར་ཡི། །བཞེད་སྲོལ་མ་ཉམས་བཀའ་གཏེར་བསྟན་པའི་སྲོག །ཡོངས་འཛིན་
བཤེས་གཉེན་དམ་པར༴ གང་གི་རིགས་སྲས་མི་འགྱུརའཁྲུལ་མེད་ཁམས། །བསྟན་འགྲོའི་ཕན་བདེ་སྤེལ་བའི་ཕྲིན་ལས་
ཀྱི༑ །ལྗོན་ཤིང་དཔག་བསམ་མྱུ་གུར་རྣམ་བསྐྲུན་པ། །རྣམ་པར་རྒྱལ་བའི་དབང་པོར༴ སྔོན་བསགས་ཚོགས་བཉིས་

བཟང་པོའི་མཐུ་དཔལ་གྱི། །འགྱུར་མེད་ཐུགས་བསྐྱེད་དམ་བཅའ་བརྟན་པོ་ཡིས། །ཐེག་ཆེན་གསང་སྔགས་བསྟན་པ་འཛིན་
པ་ལ། ཐུགས་སྟོབས་ཞུམ་པ་མེད་དེར ཚེ་རབས་དུ་མར་ཨོ་རྒྱན་བླ་མ་ཡི། །རྗེས་བཟུང་བཤད་སྒྲུབ་བསྟན་པ་འཛིན་
ནུས་པར། །བྱིན་རླབས་རྡོ་རྗེ་གསུམ་གྱི་བདག་ཉིད་ཅན། །དྲིན་ཆེན་བླ་མ་མཆོག་ལ་གསོལ་བ་འདེབས། །དེ་ལྟར་མི་ཕྱེད་
དད་པས་གསོལ་འདེབས་ན། །སྐྱེ་དང་ཚེ་རབས་ཕྲེང་བར་རྗེས་བཟུང་སྟེ། །སྨིན་བྱེད་དབང་གིས་རྒྱུད་སྨིན་གྲོལ་བྱེདཀྱི། །
བསྐྱེད་རྫོགས་རྫོགས་ཆེན་ཉམས་ལེན་མཐར་ཕྱིན་ཤོག །ཅེས་གསོལ་འདེབས་ཀྱི་རིམ་པ་བྱིན་རླབས་མྱུར་འཇུག་ཅེས་བྱ་བ་འདི་ནི་མདོ་ཁམས་ཞེ་ཆེན་དགོན་གྱི་

༄༅།      །མཆོག་སྤྲུལ་དམ་པ་པདྨ་གསང་སྔགས་བསྟན་འཛིན་ཆོས་རྒྱལ་གྱི་དགོངས་གཞེད་ལྟར་ཨོ་ཌི་ཡ་ནས་ཆེད་དུ་བརྗོད་པའོ།། །།

༄༅། །ཚེ་བཟུངས། འཇིག་རྟེན་འདྲེན་པའི་གཙོ་བོ་ཚེ་དཔག་མེད། །དུས་མིན་འཆི་བ་མ་ལུས་འཇོམས་པའི་
དཔལ༑ །མགོན་མེད་སྡུག་བསྔལ་གྱུར་པ་རྣམས་ཀྱི་སྐྱབས། །སངས་རྒྱས་ཚེ་དཔག་མེད་ལ་ཕྱག་འཚལ་ལོ། །ཨོཾ་ན་མོ་བྷ་
ག་ཝ་ཏེ། །ཨ་པ་རི་མི་ཏ་ཨཱ་ཡུཛྙཱ་ན་སུ་བི་ནིཉྩི་ཏ་ཏེ་ཛྭ་རཱ་ཛཱ་ཡ། ཏ་ཐཱ་ག་ཏ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་
པུཎྱེ་པུཎྱེ། མ་ཧཱ་པུཎྱེ། ཨ་པ་རི་མི་ཏ་པུཎྱེ། ཨ་པ་རི་མི་ཏ་པུཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦ་སཾ་སྐུ་ར་པ་རི་ཤུདྡྷ་དྷརྨཱ་ཏེ་
ག་ག་ན་ས་མུཏྤ་ཏེ་སྭ་བྷཱ་ཝ་བི་ཤུདྡྷེ་མ་ཧཱ་ན་ཡ་པ་རི་ཝ་རེ་སྭཱ་ཧཱ། ཚེ་ལོ་བརྒྱ་ཐུབ་ཅིང་སྟོན་བརྒྱ་མཐོང་བ་དང་། །ཚེ་རིང་ནད་མེད་

བདེསྐྱིད་ཕུན་གསུམ་ཚོགས།    །ཐེག་པ་མཆོག་ལ་ངེས་པར་འབྱུང་བ་སྟེ།།བཀྲ་ཤིས་དེཀྱང་དེང་འདིར་བདེ་ལེགས་
ཤོག  །།

༄༅། །རྗེ་བཙུན་སྒྲོལ་མའི་བསྟོད་པ་བཞུགས་སོ། །པོ་ཊ་ལ་ཡི་གནས་མཆོག་ནས། །ཏཱཾ་ཡིག་ལྗང་གུ་ལས་འཁྲུངས་
ཤིང་། །ཏཱཾ་ཡིག་འོད་ཀྱི་འགྲོ་བ་སྒྲོལ། །སྒྲོལ་མ་འཁོར་བཅས་གཤེགས་སུ་གསོལ། །ལྷ་དང་ལྷ་མིན་ཅོད་པན་གྱི། །
ཞབས་ཀྱི་པདྨོ་ལ་བཏུད་དེ། །ཕོགས་པ་ཀུན་ལས་སྒྲོལ་མཛད་མ། །སྒྲོལ་མ་ཡུམ་ལ་ཕྱག་འཚལ་ལོ། །རྗེ་བཙུན་འཕགས་
མ་སྒྲོལ་མ་དང་། །ཕྱོགས་བཅུ་དུས་གསུམ་བཞུགས་པ་ཡི། །རྒྱལ་བ་སྲས་བཅས་ཐམས་ཅད་ལ། །ཀུན་ནས་དང་བས་
ཕྱག་བགྱིའོ། །མེ་ཏོག་བདུག་སྤོས་མར་མེ་དྲི། །ཞལ་ཟས་རོལ་མོ་ལ་སོགས་པ། །དངོས་འབྱོར་ཡིད་ཀྱིས་སྤྲུལ་ནས་

འབུལ༑ །འཕགས་མའི་ཚོགས་རྣམས་བཞེས་སུ་གསོལ། །ཐོག་མ་མེད་ནས་ད་ལྟའི་བར། །མི་དགེ་བཅུ་དང་མཚམས་
མེད་ལྔ། །སེམས་ནི་ཉོན་མོངས་དབང་གྱུར་པའི། །སྡིག་པ་ཐམས་ཅད་བཤགས་པར་བགྱི། །ཉན་ཐོས་རང་རྒྱལ་བྱང་ཆུབ་
སེམས༑ །སོ་སོ་སྐྱེ་བོ་ལ་སོགས་པས། །དུས་གསུམ་དགེ་བ་ཅི་བསགས་པའི། །བསོད་ནམས་ལ་ནི་བདག་ཡི་
རངས་༑ །སེམས་ཅན་རྣམས་ཀྱི་བསམ་པ་དང་། །བློ་ཡི་བྱེ་བྲག་ཇི་ལྟ་བར། །ཆེ་ཆུང་ཐུན་མོང་ཐེག་པ་ཡི། །ཆོས་ཀྱི་
འཁོར་ལོ་བསྐོར་དུ་གསོལ། །འཁོར་བ་ཇི་སྲིད་མ་སྟོངས་བར། །མྱ་ངན་མི་འདའ་ཐུགས་རྗེ་ཡིས། །སྡུག་བསྔལ་རྒྱ་མཚོར་

༄༅། །བྱིང་བ་ཡི། །སེམས་ཅན་རྣམས་ལ་གཟིགས་སུ་གསོལ། །བདག་གིས་བསོད་ནམས་ཅི་
བསགས་པ། །ཐམས་ཅད་བྱང་ཆུབ་རྒྱུར་གྱུར་ནས། །རིང་པོར་མི་ཐོགས་འགྲོ་བ་ཡི། །འདྲེན་པའི་དཔལ་དུ་བདག་གྱུར་
ཅིག དགེ་སློང་མ་དཔལ་མོས་མཛད་པར་གྲགས་སོ།། རྒྱ་གར་སྐད་དུ། ཨཱརྱ་ཏཱ་རེ་མནྟྲ་མཱུ་ལ་སྟོཏྟྲན་མ་སྐཻ་རཻ་ཀ་བིཾ་ཤ་ཏི་ཀ་ན་མ།
བོད་སྐད་དུ། འཕགས་མ་སྒྲོལ་མའི་རྩ་བའི་སྔགས་ཀྱིས་བསྟོད་ཅིང་ཕྱག་འཚལ་བ་ཉི་ཤུ་རྩ་གཅིག་པ་ཞེས་བྱ་བ། ཨོཾ་རྗེ་བཙུན་
མ་འཕགས་མ་སྒྲོལ་མ་ལ་ཕྱག་འཚལ་ལོ། །ཕྱག་འཚལ་ཏཱ་རེ་མྱུར་མ་དཔའ་མོ། །ཏུཏྟཱ་ར་ཡིས་འཇིགས་པ་སེལ་མ། ། ཏུ་

རེས་དོན་ཀུན་སྦྱིན་པས་སྒྲོལ་མ། །སྭཱཧཱའི་ཡི་གེ་ཁྱོད་ལ་འདུད་དོ། །ཕྱག་འཚལ་སྒྲོལ་མ་མྱུར་མ་དཔའ་མོ། །སྤྱན་ནི་སྐད་
ཅིག་གློག་དང་འདྲ་མ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་སར་བྱེ་བ་ལས་ནི་བྱུང་མ། །ཕྱག་འཚལ་སྟོན་ཀའི་
ཟླ་བ་ཀུན་ཏུ། །གང་བ་བརྒྱ་ནི་བརྩེགས་པའི་ཞལ་མ། །སྐར་མ་སྟོང་ཕྲག་ཚོགས་པ་རྣམས་ཀྱིས། །རབ་ཏུ་ཕྱེ་བའི་འོད་རབ་
འབར་མ། །ཕྱག་འཚལ་སེར་སྔོ་ཆུ་ནས་སྐྱེས་ཀྱིས། །པདྨས་ཕྱག་ནི་རྣམ་པར་བརྒྱན་མ། །སྦྱིན་པ་བརྩོན་འགྲུས་དཀའ་ཐུབ་
ཞི་བ། །བཟོད་པ་བསམ་གཏན་སྤྱོད་ཡུལ་ཉིད་མ། །ཕྱག་འཚལ་དེ་བཞིན་གཤེགས་པའི་གཙུག་ཏོར། །མཐའ་ཡས་རྣམ་

༄༅། །པར་རྒྱལ་བ་སྤྱོད་མ། །མ་ལུས་ཕ་རོལ་ཕྱིན་པ་ཐོབ་པའི། །རྒྱལ་བའི་སྲས་ཀྱིས་ཤིན་ཏུ་བསྟེན་
མ༑ །ཕྱག་འཚལ་ཏུཏྟཱ་ར་ཧཱུཾ་ཡི་གེ། །འདོད་དང་ཕྱོགས་དང་ནམ་མཁའ་གང་མ། །འཇིག་རྟེན་བདུན་པོ་ཞབསཀྱིས་མནན་
ཏེ༑ །ལུས་པ་མེད་པར་འགུགས་པར་ནུས་མ། །ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་སྣ་ཚོགས་དབང་ཕྱུག་
མཆོད་མ། །འབྱུང་པོ་རོ་ལངས་དྲི་ཟ་རྣམས་དང་། །གནོད་སྦྱིན་ཚོགས་ཀྱིས་མདུན་ནས་བསྟོད་མ། །ཕྱག་འཚལ་ཏྲཊ་ཅེས་
བྱ་དང་ཕཊ་ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམ་གཡོན་བརྐྱང་ཞབས་ཀྱིས་མནན་ཏེ། །མེ་

འབར་འཁྲུག་པ་ཤིན་ཏུ་འབར་མ། །ཕྱག་འཚལ་ཏུ་རེ་འཇིགས་པ་ཆེན་པོས། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་
སྐྱེས་ཞལ་ནི་ཁྲོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །ཕྱག་འཚལ་དཀོན་མཆོག་གསུམ་མཚོན་ཕྱག་
རྒྱའི༑ །སོར་མོས་ཐུགས་ཀར་རྣམ་པར་བརྒྱན་མ། །མ་ལུས་ཕྱོགས་ཀྱི་འཁོར་ལོ་བརྒྱན་པའི། །རང་གི་འོད་ཀྱི་ཚོགས་
རྣམས་འཁྲུག་མ། །ཕྱག་འཚལ་རབ་ཏུ་དགའ་བ་བརྗིད་པའི། །དབུ་རྒྱན་འོད་ཀྱི་ཕྲེང་བ་སྤེལ་མ། །བཞད་པ་རབ་བཞད་ཏུཏྟཱ་
ར་ཡིས། །བདུད་དང་འཇིག་རྟེན་དབང་དུ་མཛད་མ། །ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་

༄༅། །འགུགས་པར་ནུས་པ་ཉིད་མ། །ཁྲོ་གཉེར་གཡོ་བའི་ཡི་གེ་ཧཱུཾ་གིས། །ཕོངས་པ་ཐམས་ཅད་རྣམ་
པར་སྒྲོལ་མ། །ཕྱག་འཚལ་ཟླ་བའི་དུམ་བུའི་དབུ་རྒྱན། །བརྒྱན་པ་ཐམས་ཅད་ཤིན་ཏུ་འབར་མ། །རལ་པའི་ཁྲོད་ན་འོད་
དཔག་མེད་ལས། །རྟག་པར་ཤིན་ཏུ་འོད་རབ་མཛད་མ། །ཕྱག་འཚལ་བསྐལ་པ་ཐ་མའི་མེ་ལྟར། །འབར་བའི་ཕྲེང་བའི་
དབུས་ན་གནས་མ། །གཡས་བརྐྱང་གཡོན་བསྐུམ་ཀུན་ནས་བསྐོར་དགའི། དགྲ་ཡི་དཔུང་ནི་རྣམ་པར་འཇོམས་མ། །
ཕྱག་འཚལ་ས་གཞིའི་ངོས་ལ་ཕྱག་གི །མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །ཁྲོ་གཉེར་ཅན་མཛད་ཡི་གེ་ཧཱུཾ་

གིས༑ །རིམ་པ་བདུན་པོ་རྣམས་ནི་འགེམས་མ། །ཕྱག་འཚལ་བདེ་མ་དགེ་མ་ཞི་མ། མྱ་ངན་འདས་ཞི་སྤྱོད་ཡུལ་ཉིད་
མ༑ །སྭཱ་ཧཱ་ཨོཾ་དང་ཡང་དག་ལྡན་པས། །སྡིག་པ་ཆེན་པོ་འཇོམས་པ་ཉིད་མ། །ཕྱག་འཚལ་ཀུན་ནས་བསྐོར་རབ་དགའ་
བའི༑ །དགྲ་ཡི་ལུས་ནི་རབ་ཏུ་འགེམས་མ། །ཡི་གེ་བཅུ་པའི་ངག་ནི་བཀོད་པའི། །རིག་པ་ཧཱུཾ་ལས་སྒྲོལ་མ་ཉིད་མ། །
ཕྱག་འཚལ་ཏུ་རེའི་ཞབས་ནི་བརྡབས་པས། །ཧཱུྃགི་རྣམ་པའི་ས་བོན་ཉིད་མ། །རི་རབ་མནྡཱ་ར་དང་འབིགས་བྱེད། །འཇིག་
རྟེན་གསུམ་རྣམས་གཡོ་བ་ཉིད་མ། །ཕྱག་འཚལ་ལྷ་ཡི་འཚོ་ཡི་རྣམ་པའི། །རི་དྭགས་རྟགས་ཅན་ཕྱག་ན་གནས་མ། །ཏཱ་ར་

༄༅། །གཉིས་བརྗོད་ཕཊ་ཀྱི་ཡི་གེས། །དུག་རྣམས་མ་ལུས་པར་ནི་སེལ་མ། །ཕྱག་འཚལ་ལྷ་ཡི་ཚོགས་
རྣམས་རྒྱལ་པོ། །ལྷ་དང་མིའམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བ་བརྗིད་ཀྱིས། །རྩོད་དང་རྨི་ལམ་ངན་པ་སེལ་
མ༑ །ཕྱག་འཚལ་ཉི་མ་ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་ཏུཏྟཱ་ར་ཡིས། །
ཤིན་ཏུ་དྲག་པོའི་རིམས་ནད་སེལ་མ། །ཕྱག་འཚལ་དེ་ཉིད་གསུམ་རྣམས་བཀོད་པས། །ཞི་བའི་མཐུ་དང་ཡང་དག་ལྡན་
མ༑ །གདོན་དང་རོ་ལངས་གནོད་སྦྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །རྩ་བའི་སྔགས་ཀྱི་བསྟོད་པ་

འདི་དང་། །ཕྱག་འཚལ་བ་ནི་ཉི་ཤུ་རྩ་གཅིག ། ༈ ལྷ་མོ་ལ་གུས་ཡང་དག་ལྡན་པའི། །བློ་ལྡན་གང་གིས་རབ་དང་
བརྗོད་དེ། །སྲོད་དང་ཐོ་རངས་ལངས་པར་བྱས་ནས། །དྲན་པས་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་
རབ་ཏུ་ཞི་བྱེད། །ངན་འགྲོ་ཐམས་ཅད་འཇོམས་པ་ཉིད་དོ། །རྒྱལ་བ་བྱེ་བ་ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་
བར་འགྱུར་ལ། །འདི་ལས་ཆེ་བ་ཉིད་ནི་ཐོབ་ཅིང་། །སངས་རྒྱས་གོ་འཕང་མཐར་ཐུག་དེར་འགྲོ། །དེ་ཡི་དུག་ནི་དྲག་པོ་ཆེན་
པོ༑ །བསྟེན་གནས་པའམ་གཞན་ཡང་འགྲོ་བ། ཟོས་པ་དང་ནི་འཐུངས་པ་ཉིད་ཀྱང་། །དྲན་པས་རབ་ཏུ་སེལ་བ་ཉིད་

༄༅། །ཐོབ། །གདོན་དང་རིམས་དང་དུག་གིས་གཟིར་བའི། །སྡུག་བསྔལ་ཚོགས་ནི་རྣམ་པར་སྤངས་
ཏེ༑ །སེམས་ཅན་གཞན་པ་རྣམས་ལ་ཡང་ངོ༌། །གཉིས་གསུམ་བདུན་དུ་མངོན་པར་བརྗོད་ན། །བུ་འདོད་པས་ནི་བུ་ཐོབ་
འགྱུར་ཞིང་། །ནོར་འདོད་པས་ནི་ནོར་རྣམས་ཉིད་ཐོབ། །འདོད་པ་ཐམས་ཅད་ཐོབ་པར་འགྱུར་ལ། །བགེགས་རྣམས་མེད་
ཅིང་སོ་སོར་འཇོམས་འགྱུར་ཅིག ། །འཕགས་མ་སྒྲོལ་མ་ལ་བསྟོད་ཅིང་ཕྱག་འཚལ་བ་ཉི་ཤུ་རྩ་གཅིག་པ་རྫོགས་སོ།། ༈ རྗེ་བཙུན་བམ་ལྡན་
འདས་མ་ཐུགས་རྗེ་ཅན། །བདག་དང་མཐའ་ཡས་སེམས་ཅན་ཐམས་ཅད་ཀྱི། །སྒྲིབ་གཉིས་བྱང་ཞིང་ཚོགས་གཉིས་མྱུར་

རྫོགས་ནས། །རྫོགས་པའི་སངས་རྒྱས་ཐོབ་པར་མཛད་དུ་གསོལ། །དེ་མཐོབ་ཀྱི་ཚེ་རབས་ཀུན་ཏུ་ཡང་། །ལྷ་དང་མི་ཡི་
བདེ་བ་མཆོག་ཐོབ་ནས། །ཐམས་ཅད་མཁྱེན་པ་སྒྲུབ་པར་བྱེད་པ་ལ། །བར་ཚད་གདོན་བགེགས་རིམས་དང་ནོད་ལ་
སོགས༑ །དུས་མིན་འཆི་བར་གྱུར་པ་སྣ་ཚོགས་དང་། །རྨི་ལམ་ངན་དང་མཚན་མ་ངན་པ་དང་། །འཇིགས་པ་བརྒྱད་
སོགས་ཉེ་བར་འཚེ་བ་རྣམས། །མྱུར་དུ་ཞི་ཞིང་མེད་པར་མཛད་དུ་གསོལ། །འཇིག་རྟེན་འཇིག་རྟེན་ལས་ནི་འདས་པ་ཡི། །
བཀྲ་ཤིས་བདེ་ལེགས་ཕུན་སུམ་ཚོགས་པ་རྣམས། །འཕེལ་ཞིང་རྒྱས་པའི་དོན་རྣམས་མ་ལུས་པ། །འབད་མེད་ལྷུན་གྱིས་གྲུབ་

༄༅། །པར་མཛད་དུ་གསོལ། །བསྒྲུབ་ལ་བརྩོན་ཞིང་དམ་ཆོས་འཕེལ་བ་དང་། །རྟག་ཏུ་ཁྱེད་སྒྲུབ་ཞལ་
མཆོག་མཐོང་བ་དང་། །སྟོང་ཉིད་དོན་རྟོགས་བྱང་སེམས་རིན་པོ་ཆེ། །ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། ། རྗེ་
བཙུན་གྲགས་རྒྱལ་གྱི་གསུང་ངོ་། །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་
བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག །བཟང་སྤྱོད་ལས་སོ། །བདག་གིས་ཚེ་
རབས་སྔོན་ནས་བསྒྲུབས་པའི་ལྷ། །དུས་གསུམ་སངས་རྒྱས་ཀུན་གྱི་འཕྲིན་ལས་མ། །སྔོ་ལྗང་ཞལ་གཅིག་ཕྱག་གཉིས་མྱུར་

ཞི་དཔའ། ཡུམ་གྱུར་ཨུཏྤལ་བསྣམས་པའི་བཀྲ་ཤིས་ཤོག །འཕགས་པ་རིན་པོ་ཆེའི་གསུང་ངོ༌། །རྒྱལ་ཡུམ་སྒྲོལ་མ་ཁྱེད་སྐུ་ཅི་འདྲ་
དང་༑ །འཁོར་དང་སྐུ་ཚེའི་ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་
སོགས་འགྱུར་བར་ཤོག །མདོ་སྡེ་ལས་ཚིག་བསྒྱུར་བའོ། །ཁྱོད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་གང་ན་
གནས་པའི་ས་ཕྱོགས་སུ། །ནད་གདོན་དབུལ་ཕོངས་འཐབ་རྩོད་ཞི་བ་དང་། །ཆོས་དང་བཀྲ་ཤིས་འཕེལ་བར་མཛད་དུ་
གསོལ༑ །ཆོས་རྒྱལ་ཁྲི་སྲོང་གི་གསུང་དུ་གྲགས་སོ།། །།

༄༅། །དགོངས་གཏེར་སྒྲོལ་མའི་བརྒྱུད་འདེབས་ཨུཏྤ་ལའི་ཕྲེང་བ་བཞུགས་སོ། །ཆོས་སྐུ་ཤེར་ཕྱིན་བཅོམ་ལྡན་ཀུན་བཟང་
མོ༑ །ལོངས་སྤྱོད་ཡོངས་རྫོགས་བཛྲ་ཝཱ་ར་ཧི། །སྤྲུལ་པའི་རྣམ་རོལ་རྗེ་བཙུན་སྒྲོལ་མ་ཡུམ། །གསོལ་བ་འདེབས་སོ་
མཆོག་ཐུན་དངོས་གྲུབ་སྩོལ། །སངས་རྒྱས་གཉིས་པ་པདྨ་ཀཱ་ར་དང། །གསང་སྔགས་མཛོད་འཛིན་ཌཱ་ཀི་འབུམ་གྱི་རྗེ། །
བྱང་ཆུབ་སེམས་དཔའ་ལྷ་སྲས་རོལ་པ་རྩལ། །གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། །ཟབ་གཏེར་སྒོ་འབྱེད་
མཆོག་གྱུར་བདེ་ཆེན་གླིང་། །བཀའ་བབ་བདུན་ལྡན་རྡོ་རྗེ་གཟི་བརྗིད་རྩལ། །རྒྱལ་བསྟན་གསལ་མཛད་པདྨ་གར་གྱི་

དབང་༑ །གསོལ་བ་འདེབས་སོ་མཆོག་མཐུན་དངོས་གྲུབ་སྩོལ། །གཞན་ཡང་ཟབ་རྒྱས་སྨིན་གྲོལ་མཛོད་འཛིན་པའི། །རྩ་
བརྒྱུད་བླ་མ་འཕགས་མ་མྱུར་མཛད་ལྷ། །རྩ་གསུམ་རྡོ་རྗེའི་ཆོས་སྲུང་རྒྱ་མཚོ་ལ། །གསོལ་བ་འདེབས་སོ་མཆོག་ཐུན་དངོས་
གྲུབ་སྩོལ། །ངེས་པར་འབྱུང་བའི་བློ་རྒྱུད་ཞིང་ས་བརླན། །ལྷག་བསམ་དག་པའི་ལྗང་འཁྲུངས་ཚར་དུ་དངར། །ཡེ་ཤེས་
ཆེན་པོའི་འབྲས་བུ་གཡུར་ཟ་བའི། །དོན་གཉིས་ལྷུན་གྱིས་འགྲུབ་པར་མཛད་དུ་གསོལ། །ཅེས་པ་འདི་ཡང་མཉྫུ་གྷོ་ཥས་བྲིས་པ་དགེ་ལེགས་
འཕེལ།། །།

༄༅། །དགོངས་གཏེར་སྒྲོལ་མའི་ཟབ་ཏིག་ལས། མཎྜལ་ཆོག་ཚོགས་གཉིས་
སྙིང་པོ་བཞུགས་སོ། །

༄༅། །ན་མོ་གུ་རུ་ཨཱཪྻ་ཏཱ་རེ་ཡེ། དུས་གསུམ་འདྲེན་པ་སྲས་བཅས་ལ། །ཐུགས་བསྐྱེད་
ཕྲིན་ལས་རྨད་བྱུང་བ། །ཡུམ་གྱུར་སྒྲོལ་མ་ལ་བཏུད་ནས། །བྱ་སྤྱོད་དང་མཐུན་ཉམས་ལེན་བཤད། །དེའང་ཟབ་ཏིག་འདི་
རྣམས་ཡང་ཟབ་སྙིང་པོ་བསྡུས་པ་ཡིན་པས་སྤྲོས་བཅས་མང་དུ་མི་དགོས་ཀྱང་། ཅུང་ཟད་སྤྲོས་པ་དང་། རྒྱུན་ཁྱེར་དུ་བྱ་བ་

༄༅། །སྟེ་རྒྱས་བསྡུས་གཉིས་ལས། དང་པོ་ནི། རྗེ་བཙུན་སྒྲོལ་མའི་སྐུ་བརྙན་བྲིས་འབུར་སོགས་དཀོན་
མཆོག་གི་རྟེན་གང་འཛོམས་མདུན་དུ་སྟེགས་བུ་གཙང་མར་ཆུ་གཉིས་ཉེར་སྤྱོད། དཀར་ཟླུམ། བསང་ཆུ། མཆོད་པའི་
མཎྜལ༑ འཐོར་ནས་སོགས་འདུ་བྱས། འགྲུབ་ན་ཁྲུས་དང་གཙང་སྦྲའི་ཀུན་སྤྱོད་དང་ལྡནཔ་བྱ་ཞིང་། མི་ལྕོགས་ཤ་ཆང་

མ་འཐུང་བའི་སྔ་དྲོའི་ཆ་ལྟ་བུར་སྲིད་ལས་ངེས་འབྱུང་དང་། བྱང་ཆུབ་སེམས་ཀྱི་ཀུན་སློང་དང་ལྡན་པས་སྐྱབས་སེམས་ནི། མདུན་གྱི་ནམ་མཁར་རྗེ་བཙུན་མ་
མངོན་སུམ་དུ་བཞུགས་པར་མོས་ལ། ན་མོ། དཀོན་མཆོག་ཀུན་དངོས་རྗེ་བཙུན་མར། །བདག་སོགས་འགྲོ་ཀུན་སྐྱབས་སུ་
མཆི༑ །བྱང་ཆུབ་སྨོན་པའི་སེམས་བསྐྱེད་ནས། །ཟབ་མོའི་ལམ་ལ་འཇུག་པར་བགྱི། །ཚོགས་བསགས་པ་ནི། རྗེ་བཙུན་
འཕགས་མ་སྒྲོལ་མ་དང་། །ཕྱོགས་བཅུ་དུས་གསུམ་བཞུགས་པ་ཡི། །རྒྱལ་བ་སྲས་བཅས་ཐམས་ཅད་ལ། །ཀུན་ནས་
དང་བས་ཕྱག་བགྱིའོ༑ །མེ་ཏོག་བདུག་སྤོས་མར་མེ་དྲི། །ཞལ་ཟས་རོལ་མོ་ལ་སོགས་པ། །དངོས་འབྱོར་ཡིད་ཀྱིས་སྤྲུལ་

༄༅། །ནས་འབུལ། །འཕགས་མའི་ཚོགས་རྣམས་བཞེས་སུ་གསོལ། །ཐོག་མ་མེད་ནས་ད་ལྟའི་
བར༑ །མི་དགེ་བཅུ་དང་མཚམས་མེད་ལྔ། །སེམས་ནི་ཉོན་མོངས་དབང་གྱུར་པའི། །སྡིག་པ་ཐམས་ཅད་བཤགས་པར་
བགྱི། །ཉན་ཐོས་རང་རྒྱལ་བྱང་ཆུབ་སེམས། །སོ་སོ་སྐྱེ་བོ་ལ་སོགས་པས། །དུས་གསུམ་དགེ་བ་ཅི་བསགས་པའི། །
བསོད་ནམས་ལ་ནི་བདག་ཡི་རང་། །སེམས་ཅན་རྣམས་ཀྱི་བསམ་པ་དང་། །བློ་ཡི་བྱེ་བྲག་ཇི་ལྟ་བར། །ཆེ་ཆུང་ཐུན་མོང་
ཐེག་པ་ཡི། །ཆོས་ཀྱི་འཁོར་ལོ་བསྐོར་དུ་གསོལ། །འཁོར་བ་ཇི་སྲིད་མ་སྟོངས་བར། །མྱ་ངན་མི་འདའ་ཐུགས་རྗེ་

ཡིས༑ །སྡུག་བསྔལ་རྒྱ་མཚོར་བྱིང་བ་ཡི། །སེམས་ཅན་རྣམས་ལ་གཟིགས་སུ་གསོལ། །བདག་གིས་བསོད་ནམས་ཅི་
བསགས་པ། །ཐམས་ཅད་བྱང་ཆུབ་རྒྱུར་གྱུར་ནས། །རིང་པོར་མི་ཐོགས་འགྲོ་བ་ཡི། །འདྲེན་པའི་དཔལ་དུ་བདག་གྱུར་
ཅིག །ཅེས་པའི་བར་བརྗོད། མཆོད་པ་བྱིན་རླབས་ནི། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨ་སྭ་བྷཱ་ཝ་
ཤུདྡྷོ་ཉཧཾ། གནས་ཡུལ་པདྨོ་བཀོད་པའི་ཞིང་། །དབྱིབས་དང་རྒྱན་བཀོད་ཚད་མེད་པར། །ལྷ་རྫས་ཏིང་འཛིན་ལས་གྲུབ་
པའི༑ །མཆོད་རྫས་བསམ་མི་ཁྱབ་པར་གྱུར། །ཨོཾ་བཛྲ་ཨརྒྷཾ། པཱདྱཱཾ། པུཥྤེ། དྷུ་པེ། ཨ་ལོ་ཀེ། གནྡྷེ། ནཻ་ཝི་

༄༅། །དུ༑ ཤཔྡ་ཨཱཧཱུཾ། ཨོཾ་བཛྲ་སྥ་ར་ཎ་ཁཾ། དེ་ནས་ཐོག་མར་དཀོན་མཆོག་སྤྱི་ལ་ཕྱག་མཆོད་ལ་འབུལ་བ་ནི།
ཕྱོགས་བཅུ་དུས་བཞིའི་བླ་མ་རྒྱལ་བ་སྲས་དང་བཅས་པ་ཐམས་ཅད་མདུན་གྱི་ནམ་མཁར་བཛྲས་མཱ་ཛཿ མ་ལུས་སེམས་ཅན་
ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་ཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་
པའི༑ །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །པདྨ་ཀ་མ་ལ་ཡེ་ཧཱུཾ། ཡན་ལག་བདུན་པ་ནི། ཇི་སྙེད་སུ་
དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་ཐམས་ཅད་

ལ༑ །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་
ཡིད་ཀྱིས་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་
གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་
རྣམས་མ་ལུས་པ། །ཐམས་ཅད་རྒྱལ་བ་དག་གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་
ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་

༄༅། །གིས་བསྟོད། །མེ་ཏོག་དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་གདུགས་
མཆོག་དང་། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་
རྣམས་དང་དྲི་མཆོག་དང་། །ཕྱེ་མ་ཕུར་མ་རི་རབ་མཉམ་པ་དང་། །བཀོད་པས་ཁྱད་པར་འཕགས་པ་མཆོག་ཀུན་གྱིས། །
རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །
བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་

དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་
ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་
དང་མི་སློབ་དང་། ་།འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་
ཕྱོགས་བཅུའི་འཇིག་རྟེན་སྒྲོན་མ་དག །བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་དག་བདག་གིས་
ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་

༄༅། །ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་ཡང་། །བདག་གིས་ཐལ་མོ་
རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅི་ངབཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་
ཡི༑ །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཨོཾ་ཨཱཿཧཱུྃ༔
བདག་དང་མཐའ་ཡས་སེམས་ཅན་གྱི༔ ལུས་དང་ལོངས་སྤྱོད་དགེ་ཚོགས་ཀུན༔ གླིང་བཞི་རི་རབ་ཉི་ཟླར་བཅས༔ ལྷ་
མིའི་ལོངས་སྤྱོད་བསམ་མི་ཁྱབ༔ ཀུན་བཟང་མཆོད་པའི་སྤྲིན་ཕུང་ཆེ༔ རྒྱུན་མི་ཆད་པར་སྤྲུལ་བྱས་ཏེ༔ དཀོན་མཆོག་

རིན་ཆེན་རྩ་བ་གསུམ༔ ཆོས་སྲུང་ནོར་ལྷ་རྒྱ་མཚོ་ལ༔ གུས་པས་རྟག་ཏུ་འབུལ་བར་བགྱི༔ བསོད་ནམས་ཚོགས་ཆེན་
རབ་རྫོགས་ནས༔ ཡེ་ཤེས་སྣང་བ་རྒྱས་པར་ཤོག༔ ཨོཾ་གུ་རུ་དེ་ཝ་ཌཱ་གི་ནཱི་སརྦ་རཏྟ་མ་ཎྜལ་པཱུ་ཛ་མེ་གྷ་ཨཱཿཧཱུྃ༔ ཞེས་མཎྜལ་
ཕུལ། ན་མོ༔ སངས་རྒྱས་ཆོས་དང་དགེ་འདུན་དང་༔ བླ་མ་ཡིད་དམ་མཁའ་འགྲོ་དང་༔ ཆོས་སྲུང་ནོར་ལྷ་གཏེར་གྱི་
བདག༔ ཡེ་ཤེས་གཅིག་གི་ངོ་བོ་ལས༔ རང་བཞིན་མ་འགགས་ཅིར་ཡང་སྟོན༔ ཐུགས་རྗེ་ཕྲིན་ལས་རྨད་པོ་ཆེ༔
འགྲོ་ཀུན་སྐྱབས་དང་མགོན་གྱུར་པ༔ མཁྱེན་བརྩེའི་བདག་ཉིད་ཁྱེད་རྣམས་ལ༔ ཕྱག་འཚལ་སྙིང་ནས་སྐྱབས་སུ་མཆི༔

༄༅། །ལུས་དང་ལོངས་སྤྱོད་མཆོད་པར་འབུལ༔ བདག་དང་མཐའ་ཡས་སེམས་ཅན་རྣམས༔ རྟག་ཏུ་
ཐུགས་རྗེས་བསྐྱབ་མཛད་གསོལ༔ ནད་དང་གནོད་པ་ཞི་བ་དང་༔ ཚེ་དང་བསོད་ནམས་འཕེལ་བ་དང་། བསམ་པའི་དོན་
རྣམས་མ་ལུས་ཀུན༔ ཆོས་བཞིན་འགྲུབ་པར་བྱིན་གྱིས་རློབས༔ ཞེས་འདོད་དོན་གསོལ༔ དེ་ནས་བྱེ་བྲག་རྗེ་བཙུན་སྒྲོམ་མ་ལ་མཆོད་པ་ལན་
གསུམ་འབུལ་ཞིང་བསྟོད་པའི་རྒྱུད་འདོན་པ་ནི། རང་ཉིད་སྐད་ཅིག་དྲན་རྫོགས་སུ༔ རྗེ་བཙུན་འཕགས་མའི་སྐུར་གསལ་བའི༔ ཐུགས་
ཀར་ཟླ་སྟེང་ཏཱྃ་ལྗང་གུ དེ་ལས་ཟོད་ཟེར་དཔག་ཡས་འཕྲོས༔ འཕགས་མ་རྣམ་འཕྲུལ་ཉེར་གཅིག་དང་༔ དཀོན་མཆོག་

རྒྱ་མཚོ་སྤྲིན་འཕྲོ་བ༔ མདུན་གྱི་ནམ་མཁར་སྤྱན་དྲངས་གྱུར༔ ཏཱྃ༔ སྐྱེ་མེད་འོད་གསལ་ཆོས་སྐུའི་དབྱིངས༔
འགགས་མེད་འཕགས་མའི་ཡེ་ཤེས་སྐུར༔ གང་འདུལ་སྒྱུ་འཕྲུལ་དྲྭ་བར་ཤར༔ ཚུར་གཤེགས་ཨཱཪྻ་ཏཱ་རེ་ཛཿ བདག་
དང་འགྲོ་ལ་ཐུགས་བརྩེའི་ཕྱིར༔ ཉིད་ཀྱི་རྫུ་འཕྲུལ་མཐུ་ཡིསཾ་ནི༔ ཇི་སྲིད་མཆོད་པ་བདག་བགྱིད་པ༔ དེ་སྲིད་བཅོམ་ལྡན་
བཞུགས་སུ་གསོལ༔ པདྨ་ཀ་མ་ལ་ཡེ་སྟྭཾ༔ ཨོ་དངོས་འབྱོར་ཡིད་ལས་བྱུང་བ་ཡི༔ ཀུན་ཏུ་བཟང་པོའི་མཆོད་སྤྲིན་གྱིས༔
ཆོས་དབྱིངས་རྒྱས་པར་བཀང་བྱས་ཏེ༔ འཕགས་མ་སྒྲོལ་མ་འཁོར་བཅས་མཆོད༔ ཨོཾ་ཨཱཪྻ་ཏཱ་རེ་ས་པ་རི་ཝཱ་ར་བཛྲ་ཨ་རྒྷཾ།

༄༅། །པཱ་དྱཱཾ། པུཥྛ། དྷུ་པེ། ཨ་ལོ་ཀེ། གནྡྷེ། ནཻ་ཝི་དྱ། ཤཔྟ་པྲ་ཏཱིཙྪ་སྭཱ་ཧཱ། ཞེས་སྤྱན་དྲངས་
ཤིང་མཆོད་པ་སྤྱིར་འབུལ། ཨོཾ་ཨཱཿཧཱུྃ༔ ཁམས་གསུམ་སྣོད་བཅུད་དཔལ་འབྱོར་དང་༔ བདག་ལུས་ལོངས་སྤྱོད་དགེ་ཚོགས་
ཙཀུན༔ ཐུགས་རྗེའི་བདག་ཉིད་རྣམས་ལ་འབུལ༔ བཞེས་ནས་བྱིན་གྱིས་བརླབ་ཏུ་གསོལ༔ ཨོཾ་སརྦ་ཏ་ཐཱ་ག་ཏ་རཏྣ་མཎྜ་
ལ་པཱུ་ཛ་ཧོ༔ ཞེས་མཎྜལ་བྱེ་བྲག་ཏུ་ཕུལ་ནས། བསྟོད་པའི་རྒྱལ་པོའི་རྒྱུད་ཕྱག་འཚལ་ཉེར་གཅིག་ཚར་གཉིས་བརྗོད། ཨོཾ་རྗེ་བཙུན་མ་འཕསག་མ་སྒྲོལ་མ་
ལ་ཕྱག་འཚལ་ལོ། །ཕྱག་འཚལ་ཏཱ་རེ་མྱུར་མ་དཔའ་མོ། །ཏུཏྟཱ་ར་ཡིས་འཇིགས་པ་སེལ་མ། །ཏུ་རེས་དོན་ཀུན་སྦྱིན་པས་

སྒྲོལ་མ། །སྭཱ་ཧཱའི་ཡི་གེ་ཁྱོད་ལ་འདུད་དོ། །ཕྱག་འཚལ་སྒྲོལ་མ་མྱུར་མ་དཔའ་མོ། །སྤྱན་ནི་སྐད་ཅིག་གློག་དང་འདྲ་
མ༑ །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་སར་བྱེ་བ་ལས་ནི་བྱུང་མ། །ཕྱག་འཚལ་སྟོན་ཀའི་ཟླ་བ་ཀུན་ཏུ།
གང་བ་བརྒྱ་ནི་བརྩེགས་པའི་ཞལ་མ། །སྐར་མསྟོང་ཕྲག་ཚོགས་པ་རྣམསཀྱིས། །རབ་ཏུ་ཕྱེ་བའི་འོད་རབ་འབར་མ། །
ཕྱག་འཚལ་སེར་སྔོ་ཆུ་ནས་སྐྱེས་ཀྱིས། །པདྨས་ཕྱག་ནི་རྣམ་པར་བརྒྱན་མ། །སྦྱིན་པ་བརྩོན་འགྲུས་དཀའ་ཐུབ་ཞི་བ།
བཟོད་པ་བསམ་གཏན་སྤྱོད་ཡུལ་ཉིད་མ། །ཕྱག་འཚལ་དེ་བཞིན་གཤེགས་པའི་གཙུག་ཏོར། །མཐའ་ཡས་རྣམ་པར་རྒྱལ་བ་

༄༅།                །སྤྱོད་མ། །མ་ལུས་ཕ་རོལ་ཕྱིན་པ་ཐོབ་པའི། །རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཕྱག་
འཚལ་ཏུཏྟཱ་ར་ཧཱུཾ་ཡི་གེ། །འདོད་དང་ཕྱོགས་དང་ནམ་མཁའ་གང་མ། །འཇིག་རྟེན་བདུན་པོ་ཞབས་ཀྱིས་མནན་ཏེ། །ལུས་
པ་མེད་པར་འགུགས་པར་ནུས་མ། །ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་སྣ་ཚོགས་དབང་ཕྱུག་མཆོད་མ། །
འབྱུང་པོ་རོ་ལངས་དྲི་ཟ་རྣམས་དང་། །གནོད་སྦྱིན་ཚོགས་ཀྱིས་མདུན་ནས་བསྟོད་མ། །ཕྱག་འཚལ་ཏྲཊ་ཅེས་བྱ་དང་ཕཊ་
ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམ་གཡོན་བརྐྱང་ཞབས་ཀྱིས་མནན་ཏེ། །མེ་འབར་

འཁྲུག་པ་ཤིན་ཏུ་འབར་མ། །ཕྱག་འཚལ་ཏུ་རེ་འཇིགས་པ་ཆེན་པོས། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་
ཞལ་ནི་ཁྲོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི།
སོར་མོས་ཐུགས་ཀར་རྣམ་པར་བརྒྱན་མ། །མ་ལུས་ཕྱོགས་ཀྱི་འཁོར་ལོ་བརྒྱན་པའི། །རང་གི་འོད་ཀྱི་ཚོགས་རྣམས་འཁྲུག་
མ༑ །ཕྱག་འཚལ་རབ་ཏུ་དགའ་བ་བརྗིད་པའི། །དབུ་རྒྱན་འོད་ཀྱི་ཕྲེང་བ་སྤེལ་མ། །བཞད་པ་རབ་བཞད་ཏུཏྟཱ་ར་ཡིས། །
བདུད་དང་འཇིག་རྟེན་དབང་དུ་མཛད་མ། །ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་པར་ནུས་པ་

༄༅། །ཉིད་མ། །ཁྲོ་གཉེར་གཡོ་བའི་ཡི་གེ་ཧཱུྃ་གིས། །ཕོངས་པ་ཐམས་ཅད་རྣམ་པར་སྒྲོལ་མ། །ཕྱག་
འཚལ་ཟླ་བའི་དུམ་བུའི་དབུ་རྒྱན། །བརྒྱན་པ་ཐམས་ཅད་ཤིན་ཏུ་འབར་མ། །རལ་པའི་ཁྲོད་ནས་འོད་དཔག་མེད་ལས། །
རྟག་པར་ཤིན་ཏུ་འོད་རབ་མཛད་མ། །ཕྱག་འཚལ་བསྐལ་པ་ཐ་མའི་མེ་ལྟར། །འབར་བའི་ཕྲེང་བའི་དབུས་ན་གནས་མ། །
གཡས་ཀྱང་གཡོན་བསྐུམ་ཀུན་ནས་བསྐོར་དགའི། །དགྲ་ཡི་དཔུང་ནི་རྣམ་པར་འཇོམས་མ། །ཕྱག་འཚལ་ས་གཞིའི་ངོས་
ཕྱག་གི། མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །ཁྲོགཉེར་ཅན་མཛད་ཡི་གེ་ཧཱུྃ་གིས། །རིམ་པ་བདུན་པོ་རྣམས་ནི་

འགེམས་མ། །ཕྱག་འཚལ་བདེ་མ་དགེ་བཞི་མ། མྱ་ངན་འདས་ཞི་སྤྱོད་ཡུལ་ཉིད་མ། །སྭཱ་ཧཱ་ཨོཾ་དང་ཡ་དག་ལྡན་པས།
སྡིག་པ་ཆེན་པོ་འཇོམས་པ་ཉིད་མ། །ཕྱག་འཚལ་ཀུན་ནས་བསྐོར་རབ་དགའ་བའི། །དགྲ་ཡི་ལུས་ནི་རབ་ཏུ་འགེམས་
མ༑ །ཡི་གེ་བཅུ་པའི་ངག་ནི་བཀོད་པའི། །རིག་པ་ཧཱུྃ་ལས་སྒྲོལ་མ་ཉིད་མ། །ཕྱག་འཚལ་ཏུ་རེའི་ཞབས་ནི་བརྡབས་
པས༑ །ཧཱུྃ་གི་རྣམ་པའི་ས་བོན་ཉིདམ། །རི་རབ་མནར་དང་འབིགས་བྱེད། །འཇིག་རྟེན་གསུམ་རྣམས་གཡོ་བ་ཉིད་
མ། །ཕྱག་འཚལ་ལྷ་ཡི་འཚོ་ཡི་རྣམ་པའི། །རི་དྭགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཊ་ཀྱི་ཡི་

༄༅། །གེས༑ །དུག་རྣམས་མ་ལུས་པར་ནི་སེལ་མ། །ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །ལྷ་
དང་མིའམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བ་བརྗིད་ཀྱིས། །རྩོད་དང་རྨི་ལམ་ངན་པ་སེལ་མ། །ཕྱག་འཚལ་ཉི་
མ་ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་ཏུཏྟཱ་ར་ཡིས། །ཤིན་ཏུ་དྲག་པོའི་རིམས་
ནད་སེལ་མ། །ཕྱག་འཚལ་དེ་ཉིད་གསུམ་རྣམས་བཀོད་པས། །ཞི་བའི་མཐུ་དང་ཡང་དག་ལྡན་མ། །གདོན་དང་རོ་ལངས་
གནོད་སྦྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །རྩ་བའི་སྔགས་ཀྱི་བསྟོད་པ་འདི་དང་། །ཕྱག་འཚལ་བ་

ནི་ཉི་ཤུ་རྩ་གཅིག །ཨོཾ་དངོས་འབྱོར་ཡིད་ལས་སོགས་མཆོད་པ། མཎྜལ་གོང་ལྟར་ཕུལ་ནས། ཕྱག་གཡས་མཆོག་སྦྱིན་ཕྱག་རྒྱ་ཉིད༔
སྐྱབས་སྦྱིན་ཕྱག་རྒྱར་གྱུར་པའི་འོག༔ བདག་དང་བསྲུང་བྱ་ཀུན་ཚུད་ནས༔ འཇིགས་པ་ཀུན་ལས་དབུགས་དབྱུང་གྱུར༔
ཅེས་མོས་ལ་ཕྱག་འཚལ་ཉེར་གཅིག་ཚར་གསུམ་བརྗོད། ཡང་མཆོད་པ་དང་མཎྜལ་ཕུལ། སྐུ་ལས་བདུད་རྩིའི་ཆུ་རྒྱུན་བབས༔ རང་དང་བསྲུང་བྱའི་
སྤྱི་བོ་ནས༔ ཞུགས་ཏེ་ལུས་ཀུན་གང་བ་ཡིས༔ བྱིན་རླབས་མ་ལུས་ཞུགས་པར་གྱུར༔ ཅེས་མོས་ལ་ཕྱག་འཚལ་ཉེར་གཅིག་ཕན་ཡོན་
དང་བཅས་བརྗོད། ལྷ་མོ་ལ་གུས་ཡང་དག་ལྡན་པའི། །བློ་ལྡན་གང་གིས་རབ་དྭང་བརྗོད་དེ། སྲོད་དང་ཐོ་རངས་ལངས་པར་བྱས་

༄༅། །ནས༑ །དྲན་པས་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་རབ་ཏུ་ཞི་བྱེད། །ངན་
འགྲོ་ཐམས་ཅད་འཇོམས་པ་ཉིད་དོ། །རྒྱལ་བ་བྱེ་བ་ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་བར་འགྱུར་ལ། །
འདི་ལས་ཆེ་བ་ཉིད་ནི་ཐོབ་ཅིང་། །སངས་རྒྱས་གོ་འཕང་མཐར་ཐུག་དེར་འགྲོ། །དེ་ཡི་དུག་ནི་དྲག་པོ་ཆེན་པོ། །བསྟེན་
གནས་པའམ་གཞན་ཡང་འགྲོ་བ། །ཟོས་པ་དང་ནི་འཐུངས་པ་ཉིདཀྱང་། །དྲན་པས་རབ་ཏུ་སེལ་བ་ཉིད་ཐོབ། །གདོན་དང་
རིམས་དང་དུག་གིས་གཟིར་བའི། །སྡུག་བསྔལ་ཚོགས་ནི་རྣམ་པར་སྤངས་ཏེ། །སེམས་ཅན་གཞན་པ་རྣམས་ལ་ཡང་

ངོ་༑ །གཉིས་གསུམ་བདུན་དུ་མངོན་པར་བརྗོད་ན། །བུ་འདོད་པས་ནི་བུ་ཐོབ་འགྱུར་ཞིང་། །ནོར་འདོད་པས་ནི་ནོར་རྣམས་
ཉིད་ཐོབ། །འདོད་པ་ཐམས་ཅད་ཐོབ་པར་འགྱུར་ལ། །བགེགས་རྣམས་མེད་ཅིང་སོ་སོར་འཇོམས་འགྱུར་ཅིག །འཕགས་མ་སྒྲོལ་
མ་ལ་བསྟོད་ཅིང་ཕྱག་འཚོལ་མ་ནི་ཉི་ཤུ་རྩ་གཅིག་པ་རྫོགས་སོ། ། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷོསརྦ་དྷརྨ་སྭ་
བྷཱ་ཝཤུདྡྷོ་ཉ་ཧཾ། སྟོང་པའི་ངང་ལས་ཨོཾ་ཡིག་ལས༔ རིན་ཆེན་སྣོད་མཆོག་ཡངས་པའི་ནང་༔ འབྲུ་གསུམ་ལས་བྱུང་
གཏོར་མ་ནི༔ ཟག་མེད་ཡེ་ཤེས་བདུད་རྩིར་གྱུར༔ ཨོཾ་ཨཱཿཧཱུྃ༔ ལན་གསུམ། ཨོཾ་ཨཱརྱཱ་ཏཱ་རེ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་

༄༅། །ཁ་ཁཱ་ཧི་ཁཱ་ཧི། ལན་གསུམ་གྱི་གཙོ་མོ་དང་། ཨོཾ་ཨ་ཀཱ་རོ་མུ་ཁ་སརྦ་དྷརྨཱ་ཎཾ་ཨཱདྱ་ནུཏྤནྣ་ཏོཏྟ་ཨོཾ་ཨཱཿཧཱུྃ་ཕཊ་
སྭཱ་ཧཱ༑ ལན་གསུམ་གྱིས་མགྲོན་རྣམས་ཐམས་ཅད་ལ་ཕུལ། ཨོཾ༔ མཆོད་སྦྱིན་གཏོར་མ་དམ་པ་འདི༔ ཡེ་ཤེས་ཆེན་པོས་རྗེས་དགོངས་
ལ༔ བདེ་བ་ཆེན་པོར་བཞེས་ནས་ཀྱང་༔ དངོས་གྲུབ་མ་ལུས་སྩལ་དུ་གསོལ༔ ཞེས་འདོད་དོན་གསོལ༔ ཨོཾ་ཨརྱཱ་ཏཱ་རེ་ས་པ་
རི་ཝ་ར་ཨརྒྷཾ་སོགས་ཀྱིས་མཆོད། ཨོཾ༔ སྣང་བ་མཐའ་ཡས་པདྨའི་རིགས༔ འཇིག་རྟེན་དབང་ཕྱུག་ཞལ་ལས་བྱུང་༔
སངས་རྒྱས་ཀུན་གྱི་ཕྲིན་ལས་བདག༔ འཕགས་མ་སྒྲོལ་མར་ཕྱག་འཚལ་བསྟོད༔ བསྟོད་པར་འོས་པ་ཐམས་ཅད་ལ། །

ཞིང་རྡུལ་ཀུན་གྱི་གྲངས་སྙེད་ཀྱིས། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་བསྟོད་པར་བགྱི། །ཐལ་མོ་སྦྱར་ལ།།
རྗེ་བཙུན་འཕགས་མ་འཁོར་དང་བཅས། །དམིགས་མེད་ཐུགས་རྗེ་བརྩེར་དགོངས་ལ། །བདག་གིས་ཇི་ལྟར་གསོལ་བའི་
དོན༑ །གེགས་མེད་འགྲུབ་པར་བྱིན་གྱིས་རློབས། །སངས་རྒྱས་བསྟན་པ་དར་ཞིང་རྒྱས། །བསྟན་འཛིན་ཐུགས་མཐུན་
ཞབས་པད་བརྟན། །ཉེར་འཚེའི་བར་ཆད་ཀུན་ཞི་ཞིང་། །བཤད་བསྒྲུབ་ཕྲིན་ལས་འཕེལ་བར་མཛོད། །ནད་མུག་འཁྲུགས་
རྩོད་ཞི་བ་དང་། །ཆོས་ལྡན་དཔལ་འབྱོར་གོང་དུ་འཕེལ། །ཆོས་སྐྱོང་རྒྱལ་པོའི་མངའ་ཐང་རྒྱས། །རྒྱལ་ཁམས་མཐའ་

༄༅། །དབུས་བདེ་བར་མཛོད། །འཇིགས་པ་བཅུ་དྲུག་དུསམིན་འཆི། །རྨི་ལམ་མཚན་ལྟས་ངན་པ་
དང་༑ །འཁོར་བ་ངན་སོང་སྡུག་བསྔལ་སོགས། །གནས་སྐབས་མཐར་ཐུག་འཇིགས་ལས་སྐྱོབས། །ཚེ་བསོད་དབང་ཐང་
ཉམས་རྟོགས་འཕེལ། །མི་དགེའི་རྟོགས་པ་མི་འབྱུང་ཞིང་། །བྱང་ཆུབ་སེམས་གཉིས་རྩོལ་མེད་སྐྱེས། །བསམ་དོན་ཆོས་
བཞིན་འགྲུབ་པར་མཛོད། །འདི་ནས་བྱང་ཆུབ་སྙིང་པོའི་བར། །བུ་གཅིག་པོ་ལ་མ་བཞིན་དུ། །འབྲལ་མེད་ཐུགས་རྗེའི་སྤྱན་
གྱིས་གཟིགས། །ཉིད་དང་དབྱེར་མེད་མཛད་དུ་གསོལ། །ཞེས་འདོད་པའི་དོན་ལ་གསོལ་བ་ཁྱད་པར་དུ་བཏབ་ཅིང་ཐུགས་དམ་བསྐུལ་བས།

མདུན་བསྐྱེད་འོད་ཞུ་རང་ལ་ཐིམ༔ དབྱེར་མེད་ཉིད་དུ་བྱིན་བརླབས་པས༔ རང་ཉིད་འཕགས་མ་སྒྲོལ་མའི་སྐུ༔ སྣང་ལ་
རང་བཞིན་མེད་པར་གྱུར༔ ཅེས་རང་ཉིད་འཕགས་མའི་གསལ་སྣང་ང་ང་རྒྱལ་ལ་སེམས་བཟུང་སྟེ་ཡིག་གེ་བཅུ་པའི་བཟླས་པ་ཅི་འགྲུབ་མཐར་ཡིག་བརྒྱ་དང་། མ་
རྙེད་ཡོངས་སུ་མ་ཚང་དང་། །གང་ཡང་ནུས་པ་མ་མཆིས་པ། །འདིར་ནི་བགྱི་བ་གང་ནོངས་པ། །དེ་ཀུན་ཁྱོད་ཀྱིས་བཟོད་
མཛོད་རིགས།  །ཅེས་བརྗོད་ལ་ནོངས་པ་བཤགས། ཨོ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའིདངོས་གྲུབ་
སྩོལ༑ །སངས་རྒྱས་ཡུལ་དུ་གཤེགས་སུ་གསོལ། །སླར་ཡང་བྱོན་པར་མཛད་དུ་གསོལ། །བཛྲ་མུཿ བརྗོད་ལ་མགྲོན་ཐབས་

༄༅། །ཀྱི་ལྷ་རྣམས་གཤེགས། ལྷ་དང་རང་སེམས་དབྱེར་མེད་པ༔ ཆོས་དབྱིངས་གཉུག་མའི་ངང་དུ་བཞག༔
ཅེས་གནས་ལུགས་ཀྱི་ལྟ་བ་བསྐྱང་། དགེ་བ་འདི་ཡིས་མྱུར་དུ་བདག །འཕགས་མ་སྒྲོལ་མ་འགྲབ་གྱུར་ནས། །འགྲོ་བ་གཅིག་ཀྱང་
མ་ལུས་པ། །དེ་ཡི་ས་ལ་འགོད་པར་ཤོག །ཅེས་བསྔོ་སྨོན་བྱ། ཡིདབཞིན་ནོར་དང་བུམ་པ་བཟང་པོ་ལྟར། །བསམ་པའི་དོན་
ཀུན་ཐོགས་མེད་སྩོལ་མཛད་པ། །རྗེ་བཙུན་སྒྲོལ་མ་རྒྱལ་བ་སྲས་བཅས་ཀྱིས། །མི་འབྲལ་ཐུགས་རྗེས་སྐྱོང་བའི་བཀྲ་ཤིས་
ཤོག །ཅེས་སོགས་ཤིས་པ་བརྗོད་ལ་མེ་ཏོག་འཐོར་རོ། །གཉིས་པ་རྒྱུན་ཁྱེར་བྱ་བའི་ཚེ། འཕགས་མའི་རྟེན་འཛོམ་ན་ལེགས། མ་འཛོམ་ན་ཡིད་ཀྱིས་བསྒོམས་པས་

འཐུས༑ མཎྜལ་དང་མཆོད་པ་བཤམས་ལ་གོང་དུ་སྨོས་པའི་མདུན་གྱི་ནམ་མཁར་སོགས་ནས་སྐྱབས་སེམས་དང་མཆོད་པ་བྱིན་རླབས་བར་བཏང་། དཀོན་མཆོག་སྤྱི་
མཆོད་མི་དགོས་པས། རང་ཉིད་སྐད་ཅིག་དྲན་རྫོགས་སུ༔ རྗེ་བཙུན་འཕགས་མའི་སྐུར་གསལ་བའི༔ སོགས་ནས། མཆོད་པ་མཎྜལ་
བསྟོད་པ་ལན་གསུམ་བསྐྱར་བའི་ཕྱི་མ་ཕྱག་འཚལ་ཉེར་གཅིག་ཚར་བདུན་ཕན་ཡོན་དང་བཅས་པའི་མཐར། སྤྲོ་ན། རྗེ་བཙུན་འཕགས་མ་འཁོར་དང་བཅས། །
དམིགས་མེད་ཐུགས་རྗེས་བརྩེར་དགོངས་ལ། །སོགས་འདོད་གསོལ་གྲུབ་ན་བྱ། མ་བྱས་ཀྱང་ཆོག །མདུན་བསྐྱེད་འོད་ཞུ་རང་ལ་ཐིམ༔
སོགས་ནས་བཟླས་པ། ནོངས་བཤགས་བར་སྔར་ལྟར་ལ། གཤེགས་གསོལ་མི་དགོས། ལྷ་དང་རང་སེམས་དབྱེར་མེད་པ༔ ཆོས་དབྱིངས་གཉུག་

༄༅།           །མའི་ངང་དུ་བཞག༔ ཅེས་དགེ་བསྔོ་ཤིས་བརྗོད་བཅས་ཀྱིས་འགྲུབ་བོ། །།དགེ་འོ། བཀྲ་ཤིས་པར་གྱུར་
ཅིག །། །།

༄༅། །བྱང་ཆུབ་སེམས་དཔའི་ལྟུང་བཤགས་པ་བཞུགས། །སེམས་ཅན་ཐམས་ཅད་རྟག་པར་བླ་མ་ལ་སྐྱབས་སུ་
མཆིའོ༑ །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །རྡོ་རྗེའི་
སྙིང་པོ་རབ་ཏུ་འཇོམས་པ་ལ་ཕྱག་འཚལ་ལོ། །རིན་ཆེན་འོད་འཕྲོ་ལ་ཕྱག་འཚལ་ལོ། །ཀླུ་དབང་གི་རྒྱལ་པོ་ལ༴ དཔའ་
བོའི་སྡེ་ལ༴ དཔལ་དགྱེས་ལ༴ རིན་ཆེན་མེ་ལ༴ རིན་ཆེན་ཟླ་འོད་ལ༴ མཐོང་བ་དོན་ཡོད་ལ༴ རིན་ཆེན་ཟླ་བ་ལ༴

དྲི་མ་མེད་པ་ལ༴ དཔལ་བྱིན་ལ༴ ཚངས་པ་ལ༴ ཚངས་པས་བྱིན་ལ༴ ཆུ་ལྷ་ལ༴ ཆུ་ལྷའི་ལྷ་ལ༴ དཔལ་
བཟང་ལ༴ ཙནྡན་དཔལ་ལ༴ གཟི་བརྗིད་མཐའ་ཡས་ལ༴ འོད་དཔལ་ལ༴ མྱ་ངན་མེད་པའི་དཔལ་ལ༴ སྲེད་མེད་
གྱི་བུ་ལ༴ མེ་ཏོག་དཔལ་ལ༴ དེ་བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་པ་མངོན་པར་མཁྱེན་པ་ལ༴ དེ་
བཞིན་གཤེགས་པ་པདྨའི་འོད་ཟེར་རྣམ་པར་རོལ་པ་མངོན་པར་མཁྱེན་པ་ལ༴ ནོར་དཔལ་ལ དྲན་པའི་དཔལ་ལ༴
མཚན་དཔལ་ཤིན་ཏུ་ཡོངས་བསྒྲགས་ལ༴ དབང་པོའི་ཏོག་གི་རྒྱལ་མཚན་གྱི་རྒྱལ་པོ་ལ༴ ཤིན་ཏུ་རྣམ་པར་གནོན་པའི་

༄༅། །དཔལ་ལ༴ གཡུལ་ལས་ཤིན་ཏུ་རྣམ་པར་རྒྱལ་བ་ལ༴ རྣམ་པར་གནོན་པས་གཤེགས་པའི་
དཔལ་ལ༴ ཀུན་ནས་སྣང་བ་བཀོད་པའི་དཔལ་ལ༴ རིན་ཆེན་པདྨས་རྣམ་པར་གནོན་པ་ལ༴ དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་དང་པདྨའི་གདན་ལ་རབ་ཏུ་བཞུགས་པ་རི་དབང་གི་རྒྱལ་པོ་ལ༴ དེ་
དག་ལ་སོགས་པ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཏེ་འཚོཞིང་གཞེས་པའི་སངས་རྒྱས་བཅོམ་ལྡན་འདས་དེ་དག་ཐམས་ཅད་

བདག་ལ་དགོངས་སུ་གསོལ། བདག་གི་སྐྱེ་བ་འདི་དང་སྐྱེ་བ་ཐོག་མ་དང་མཐའ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་
གནས་ཐམས་ཅད་དུ་སྡིག་པའི་ལས་བགྱིས་པ་དང་། བགྱིད་དུ་སྩལ་བ་དང་། བགྱིས་པ་ལ་རྗེས་སུ་ཡི་རང་བའམ། མཆོད་
རྟེན་གྱི་དཀོར་རམ། དགེ་འདུན་གྱི་དཀོར་རམ། ཕྱོགས་བཅུའི་དགེ་འདུན་གྱི་དཀོར་འཕྲོག་པ་དང་། འཕྲོག་ཏུ་སྩལ་བ་
དང་༑ འཕྲོག་པ་ལ་རྗེས་སུ་ཡི་རང་བའམ། མཚམས་མ་མཆིས་པ་ལྔའི་ལས་བགྱིས་པ་དང་། བགྱིད་དུ་སྩལ་བ་དང་།
བགྱིས་པ་ལ་རྗེས་སུ་ཡི་རང་བའམ། མི་དགེ་བ་བཅུའི་ལས་ཀྱི་ལམ་ཡང་དག་པར་བླངས་པ་ལ་ཞུགས་པ་དང་། འཇུག་ཏུ་

༄༅། །སྩལ་བ་དང་། ཞུགས་པ་ལ་རྗེས་སུ་ཡི་རང་བའམ། ལས་ཀྱི་སྒྲིབ་པ་གང་གིས་བསྒྲིབས་ནས་
བདག་སེམས་ཅན་དམྱལ་བར་མཆི་བའམ། དུད་འགྲོའི་སྐྱེ་གནས་སུ་མཆི་བའམ། ཡི་དྭགས་ཀྱི་ཡུལ་དུ་མཆི་བའམ།
ཡུལ་མཐའ་འཁོབ་ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་ཚེ་རིང་པོ་རྣམས་སུ་སྐྱེ་བའམ། དབང་པོ་མ་ཚང་བར་འགྱུར་
བའམ༑ ལྟ་བ་ལོག་པར་འཛིན་པར་འགྱུར་བའམ། སངས་རྒྱས་འབྱུང་བ་ལ་མཉེས་པར་མི་བགྱིད་པར་འགྱུར་བའི་ལས་ཀྱི་
སྒྲིབ་པ་གང་ལགས་པ་དེ་དག་ཐམས་ཅད་སངས་རྒྱས་བཅོམ་ལྡན་འདས་ཡེ་ཤེས་སུ་གྱུར་པ། སྤྱན་དུ་གྱུར་པ། དཔང་དུ་གྱུར་

པ༑ ཚད་མར་གྱུར་པ། མཁྱེན་པས་གཟིགས་པ་དེ་དག་གི་སྤྱན་སྔར་མཐོལ་ལོ། །འཆགས་སོ། །མི་འཆབ་བོ། །མི་
སྦེད་དོ། །སླན་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་
དགོངས་སུ་གསོལ། བདག་གི་སྐྱེ་བ་འདི་དང་སྐྱེ་བ་ཐོག་མ་མཐའ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་གནས་གཞན་
དག་ཏུ་སྦྱིན་པ་ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་གཅིག་ཙམ་སྩལ་བའི་དགེ་བའི་རྩ་བ་གང་ལགས་པ་དང་། བདག་
གིས་ཚུལ་ཁྲིམས་བསྲུངས་པའི་དགེ་བའི་རྩ་བ་གང་ལགས་པ་དང་། བདག་གིས་ཚངས་པར་སྤྱོད་པ་ལ་གནས་པའི་དགེ་བའི་རྩ་

༄༅། །བ་གང་ལགས་པ་དང་། བདག་གི་སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་གང་
ལགས་པ་དང་། བདག་གིས་བྱང་ཆུབ་མཆོག་ཏུ་སེམས་བསྐྱེད་པའི་དགེ་བའི་རྩ་བ་གང་ལགས་པ་དང་། བདག་གིས་བླ་ན་མེད་
པའི་ཡེ་ཤེས་ཀྱི་དགེ་བའི་རྩ་བ་གང་ལགས་པ་དེ་དག་ཐམས་ཅད་གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་བླན་མ་མཆིས་པ་
དང་༑ གོང་ན་མ་མཆིས་པ་དང་། གོང་མའི་གོང་མ། བླ་མའི་བླ་མར་ཡོངས་སུ་བསྔོ་བས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་

བསྔོས་པ་དང་། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་དང་། ཇི་ལྟར་ད་
ལྟར་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་ཀྱང་ཡོངས་སུ་
བསྔོ་བར་བགྱིའོ། སྡིག་པ་ཐམས་ཅད་ནི་སོ་སོར་བཤགས་སོ། །བསོད་ནམས་ཐམས་ཅད་ལ་ནི་རྗེས་སུ་ཡི་རང་ངོ༌། །
སངས་རྒྱས་ཐམས་ཅད་ལ་ནི་བསྐུལ་ཞིང་གསོལ་བ་འདེབས་སོ། །བདག་གིས་བླ་ན་མེདཔའི་ཡེ་ཤེས་ཀྱི་མཆོག་དམ་པར་ཐོབ་
པར་གྱུར་ཅིག །མི་མཆོག་རྒྱལ་བ་གང་དག་ད་ལྟར་བཞུགས་པ་དང་། །གང་དག་འདས་པ་དག་དང་དེ་བཞིན་གང་མ་

༄༅།           །བྱོན༑ །ཡོན་ཏན་བསྔགས་པ་མཐའ་ཡས་རྒྱ་མཚོ་འདྲ་ཀུན་ལ། །ཐལ་མོ་སྦྱར་བར་བགྱིས་ཏེ་
སྐྱབས་སུ་ཉེ་བར་མཆིའོ། འཕགས་པ་ཕུང་པོ་གསུམ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།

༄༅།           །བརྗོད་མེད་དོན་གྱི་བཤགས་པ་ནི། ཧཱུྃ། ཡེ་ཤེས་སྐུ་མཆོག་རང་བཞིན་དཀྱིལ་འཁོར་ནི། །ཟླ་རྒྱས་བཞིན་
དུ་སྤྲོས་པ་མི་མངའ་ཡང་། །ཐུགས་རྗེ་ཉི་གསལ་འོད་བཞིན་སྙོམས་མཛད་པ། །འདིར་གཤེགས་བདག་ལ་དགོངས་ཤིང་
བཞུགས་སུ་གསོལ། །བརྗོད་མེད་ཤེས་རབ་མི་གཡོ་ཆོས་ཀྱི་སྐུ། །བདེ་ཆེན་ལོངས་སྤྱོད་རྫོགས་སྐུ་རིགས་ལྔའི་གཙོ། །
ཐུགས་རྗེ་ཐབས་མཁས་རྒྱ་ཆེ་རོལ་པའི་ལྷ། །ཞི་ཁྲོ་སྤྲུལ་པའི་སྐུ་ལ་ཕྱག་འཚལ་ལོ། །དངོས་སུ་འབྱོར་དང་ཡིད་ཀྱིས་རྣམ་སྤྲུལ་
པའི་༑ །ཀུན་ཏུ་བཟང་པོ་བླ་མེད་མཆོད་སྤྲིན་གྱིས། །མཁའ་དབྱིངས་རྣམ་དག་རྒྱ་ཆེར་ཡོངས་བཀོད་དེ། །ཕྱི་ནང་གསང་

བའི་མཆོད་པ་རྒྱ་མཚོས་མཆོད། །ཀུན་ཏུ་བཟང་མོ་གསང་བའི་བྷ་ག་ལ། །རྒྱལ་བའི་དཀྱིལ་འཁོར་རབ་འབྱམས་མ་ལུས་
ཀུན༑ །འདུ་འབྲལ་མེད་པའི་ངང་དུ་རོ་གཅིག་པ། །གཉིས་མེད་བྱང་ཆུབ་སེམས་ཀྱིས་མཉེས་གྱུར་ཅིག །སེམས་ཀྱི་རང་
བཞིན་ཆོས་དབྱིངས་ནམ་མཁའ་ཆེ། །ཆོས་རྣམས་རྣམ་དག་ཡེ་ནས་འོད་གསལ་ཞིང་། །རྣལ་འབྱོར་ཉིད་དབྱིངས་སྨྲ་བསམ་
ལས་འདས་པའི། །མཉམ་ཉིད་བྱང་ཆུབ་སེམས་ལ་རྟག་ཏུ་འདུད།། ཀུན་བཟང་རྫོགས་ཆེན་ཡེ་ནས་བརྡལ་བ་ལ། །ཕྱི་ནང་
གསང་བ་བཀོད་པའི་དཀྱིལ་འཁོར་ནི། །སྣང་སྲིད་རྣམ་དག་ལྷ་དང་ལྷ་མོའི་དབྱིངས། །འབྱུང་དང་འབྱུང་འགྱུར་ཡབ་ཡུམ་ལྷུན་

༄༅།           །རྫོགས་རྣམས། །གསང་ཆེན་རབ་འགྱེས་གཟུགས་ཅན་བདག་ཉིད་མ། །མཁའ་བྱིངསཀློང་ཡང་
པདྨོ་འཁྱིལ་བ་ལས། །གཉིས་མེད་ཐིག་ལེ་ཆེན་པོར་འོད་གསལ་ཞིང་། །མ་བཅོས་སྤྲོས་མེད་བྱང་ཆུབ་སྙིང་པོའི་སྐུ། །ཅིར་
ཡང་སྣང་བ་བདེ་ཆེན་གཡུང་དྲུང་ལྷ། །འདུ་འབྲལ་མེད་པ་གསང་བའི་དཀྱིལ་འཁོར་འདིར། །བདག་ཉིད་ཆེན་པོ་རིགས་ལྔ་
ཡབ་ཡུམ་དང་། །བྱང་ཆུབ་ལྕམ་དྲལ་ཁྲོ་བོ་ཁྲོ་མོའི་ཚོགས། །རྡོ་རྗེ་ལྷ་མོ་ཚོགས་རྗེ་ཚོགས་ཀྱི་བདག །རིགས་ལྔ་དཔལ་
ཆེན་ཁྲོ་རྒྱལ་ཡབ་ཡུམ་བཅུ། །གནས་དང་ཡུལ་གྱི་ཕྱག་རྒྱ་སྒོ་མ་བཞི། །ཡེ་ཤེས་སྤྲུལ་པའི་ལྷ་ཚོགས་མང་པོ་དང་། །མ་

ལྟར་བྱམས་ཤིང་སྲིང་ལྟར་གདུང་ལ་སོགས། །ལེགས་ཉེས་སྟངས་འཛིན་དམ་ཚིག་རྗེས་གཅོད་མ། །ཕྱི་ནང་མཁའ་འགྲོ་རྣལ་
འབྱོར་མ་ཡི་ཚོགས། །དཔང་གྱུར་རྡོ་རྗེ་དམ་ཅན་དགོངས་སུ་གསོལ། །ཧཱུྃ། ཐུགས་རྗེ་གདུང་འཚོབ་རིག་འཛིན་བདག་
ཅག་གིས། །འགྲོ་བའི་དོན་དུ་བྱང་ཆུབ་སེམས་བསྐྱེད་དེ། །བླ་མེད་གོ་འཕང་བགྲོད་པར་བྱ་བའི་ཕྱིར། །བསྟན་པ་རྒྱ་མཚོའི་
སོ་སོའི་འདུལ་ཁྲིམས་དང་། །སྐུ་གསུང་ཐུགས་དང་སྙམ་སྦྱོར་སྡོམ་པའི་མཆོག། །རྡོ་རྗེ་འདའ་དཀའ་དམ་ཚིག་གཏན་གྱི་
གཉེར། །སྤྱི་དང་ཁྱད་པར་ལྷག་པའི་དམ་ཚིག་རྣམས། །སྔ་ཕྱིར་མནོས་ཤིང་གཉེར་དུ་སྨྲས་སོ་འཚལ། །ཡུན་དུ་མི་གཏོང་

༄༅།           །འདའ་བར་མི་བགྱིད་ཅིང་། །དོན་ལ་གོལ་ཞིང་ལྡོག་སེམས་མ་མཆིས་ཀྱང་། །གདོད་བྱ་ལོང་ཡོད་
སྙམ་པའི་ལེ་ལོ་ཡིས། །ཀློང་དུ་མ་གྱུར་རྩལ་ཤུགས་ཆུང་བ་དང་། །ཤེས་བཞིན་མི་ལྡན་བག་མེད་དབང་གྱུར་ཏེ། །སྒོམ་ལ་
མི་བརྩོན་བསྙེན་སྒྲུབ་གཡེལ་ལ་སོགས། །ཚོར་དང་མ་ཚོར་མ་རིག་དབང་གིས་ན། །སྟོན་པའི་བཀའ་དང་དམ་ལས་འདས་
གྱུར་ཏེ། །རྣལ་འབྱོར་གང་ཞིག་དམ་ཚིག་ཉམས་པ་དང་། །སྐད་ཅིག་ཙམ་ཡང་འཕྲད་པར་མི་བྱ་ཞེས། །བཀའ་ལས་བྱུང་ཞིང་
དེ་ལྟར་མ་ལྕོགས་ཏེ། །གསང་སྒོ་འཆོལ་བས་དབྱེ་གསལ་དཀའ་བ་དང་། །མངོན་ཤེས་མེད་པའི་སྐྱོན་ཅན་མ་རྟོགས་ཏེ། །

ཉམས་དང་ཚོགས་འདྲེས་ཉམས་པ་བསྐང་བ་དང་། །ཉམས་དང་སྣོད་མིན་རྣམས་ལ་ཆོས་བཤད་དང་། །ཉམས་ལ་མི་འཛེམ་
ཉམས་པའི་སྐྱོན་ལ་སོགས། །ཉམས་དང་འགྲོགས་ཤིང་ཉམས་པ་དེ་དག་གིས། །ཉམས་གྲིབ་སྐྱོན་གྱིས་གོས་པར་གྱུར་ཏོ་
འཚལ༑ །ཚེ་འདིའི་རྐྱེན་དང་ཡུན་གྱི་སྒྲིབ་གྱུར་རྣམས། །རབ་གནོང་འགྱོད་པའི་སེམས་ཀྱིས་ཐོལ་ལོ་བཤགས། །བྱམས་
པའི་ཐུགས་བརྩེས་བདག་ལ་དགོངས་ནསཀྱང་། །གཉིས་མེད་དབྱིངས་ལས་མི་འགྱུར་བདག་བཀོད་དེ། །དམིགས་མེད་
བཏང་སྙོམས་ངང་ལ་བཞུགས་ནས་ཀྱང་། །གཉིས་མེད་དོན་གྱི་ཚངས་པ་སྩལ་དུ་གསོལ། །དོན་དམ་དམིགས་མེད་སྤྲོས་

༄༅།           །ལས་འདས་པས་ན། །རྣམ་རྟོག་གང་ཡང་དམིགས་པར་མི་འགྱུར་ཞིང་། །ཀུན་རྫོབ་སྒྱུ་མ་ཙམ་གྱི་
དབང་གིས་ན། །ནོངས་པ་མཆིས་ན་རབ་ནོངས་བཟོད་པར་གསོལ། །ཞེས་བཤགས་བའི་རྒྱུད་དྲི་མ་མེད་པའི་རྒྱལ་པོ་ལས། ཡེ་ཤེས་ལྷ་དང་འཁོན་
གཅུགས་བཤགས་པའི་ལེའུ་བཞི་པ་ཁོལ་དུ་ཕྱུངས་པའོ།། །།

༄༅། །རྩ་ལྟུང་བཅུ་བཞི། ཀུན་ནས་དང་བས་བླ་མ་ཡི། །ཞབས་ཀྱི་པདྨོར་རབ་བཏུད་དེ། །རྩ་བའི་ལྟུང་བ་
བཅུ་བཞི་ནི། །རྒྱུད་ལས་གསུངས་པ་བཤད་པར་བྱ། །གང་ཕྱིར་རྡོ་རྗེ་འཛིན་པ་ཡི། །དངོས་གྲུབ་སློབ་དཔོན་རྗེས་འབྲང་
གསུངས། །དེ་བས་དེ་ལ་བརྙས་པ་ནི། །རྩ་བའི་ལྟུང་བ་དང་པོར་བཤད། །དང་པོ་ཕོག་པ་མཐོ་ལོ་བཤགས། །བདེ་
གཤེགས་བཀའ་ལས་འདས་པ་ནི། །ལྟུང་བ་གཉིས་པ་ཡིན་པར་བརྗོད། །གཉིས་པ་ཕོག་པ་མཐོལ་ལོ་བཤགས། །རྡོ་རྗེའི་
སྤུན་ལ་ཁྲོས་ནས་ནི། །ཉེས་པར་བརྗོད་པ་གསུམ་པ་ཡིན། །གསུམ་པ་ཕོག་པ་མཐོལ་ལོ་བཤགས། །སེམས་ཅན་རྣམས་ལ་

བྱམས་པ་སྤོངས། །བཞི་པ་ཡིན་པར་རྒྱལ་བས་གསུངས། །བཞི་པ་ཕོག་པ ཆོས་ཀྱི་རྩ་བ་བྱང་ཆུབ་སེམས། །དེ་སྤོང་
བ་ནི་ལྔ་པ་ཡིན། །ལྔ་པ་ཕོག་པ༴ རང་ངམ་གཞན་གྱི་གྲུབ་པའི་མཐའ། །ཆོས་ལ་སྨོད་པ་དྲུག་པ་ཡིན། །དྲུག་པ་ཕོག་པ༴
ཡོངས་སུ་མ་སྨིན་སེམས་ཅན་ལ། །གསང་བ་སྒྲོགས་པ་བདུན་པ་ཡིན། །བདུན་པ་ཕོག་པ༴ །ཕུང་པོ་སངས་རྒྱས་ལྔའི་
བདག་ཉིད། །དེ་ལ་སྨོད་པ་བརྒྱད་པ་ཡིན། །བརྒྱད་པ་ཕོག་པ༴ །རང་བཞིན་དག་པའི་ཆོས་རྣམས་ལ། །སོམ་ཉིད་ཟ་བ་
དགུ་པ་ཡིན། །དགུ་པ་ཕོག་པ༴ །གདུག་ལ་རྟག་ཏུ་བྱམས་ལྡན་པ། །བྱེད་པ་དེ་ནི་བཅུ་པར་འདོད། །བཅུ་པ་ཕོག་པ༴

༄༅། །མིང་སོགས་བྲལ་བའི་ཆོས་རྣམས་ལ། །དེར་རྟོག་པ་ནི་བཅུ་གཅིག་པ། །བཅུ་གཅིག་ཕོག་པ༴
སེམས་ཅན་དད་དང་ལྡན་པ་ཡི། །སེམས་སུན་འབྱིནང་བཅུ་གཉིས་པ། །བཅུ་གཉིས་ཕོག་པ༴ དམ་ཚིག་རྫས་ནི་ཇི་བཞིན་
ཉིད། །མི་བསྟེན་པ་ནི་བཅུ་གསུམ་པ། །བཅུ་གསུམ་ཕོག་པ༴ ཤེས་རབ་རང་བཞིན་བུད་མེད་ལ། །སྨོད་པར་བྱེད་པ་བཅུ་
བཞི་པ། །བཅུ་བཞི་ཕོག་པ་མཐོལ་ལོ་བཤགས། །སྔགས་པས་འདི་དག་སྤངས་ནས་ནི། །དངོས་གྲུབ་ངེས་པར་ཐོབ་པར་
འགྱུར༑ །གཞན་དུ་དམ་ཚིག་ལས་ཉམས་ན། །ཉམས་པ་བདུད་ཀྱིས་བཟུང་བར་འགྱུར། །དེ་ནས་སྡུག་བསྔལ་མྱོང་འགྱུར་

ཞིང་༑ །མཐུར་དུ་བལྟས་ཏེ་དམྱལ་བར་འགྲོ། །དེ་བས་ང་རྒྱལ་བཅོམ་ནས་ནི། །བདག་ཉིད་མ་འཁྲུལ་ཤེས་པར་བྱ། །
མཉམ་པར་བཞག་པས་བླ་མ་ལ། ཅི་འབྱོར་བ་ཡིས་མཆོད་བྱས་ནས། གསུམ་ལ་སྐབསའགྲོ་ནས་བརྩམས་ཏེ། །བྱང་
ཆུབ་སེམས་སོགས་སྡོམ་པ་ནི། །གལ་ཏེ་བདག་ལ་ཕན་འདོད་ན། །སྔགས་པས་འབད་དེ་གཟུང་བར་བྱ། །རྡོ་རྗེ་ཐེག་པའི་རྩ་བའི་
ལྟུང་བ་སློབ་དཔོན་རྟ་དབྱངས་ཀྱིས་མཛད་པ་རྫོགས་སོ།། །། ༈ བླ་མའི་ཞབས་ཀྱི་པདྨོ་ལ། །ཀུན་ནས་དང་བས་ཕྱག་བཙལ་ཏེ། །སྦོམ་
པོའི་ལྟུང་བ་རྣམ་པ་བརྒྱད། །རྒྱུད་ལས་གསུངས་པ་འབྲི་བར་བྱ། །ཤེས་རབ་སྟོབས་ཀྱིས་ལེན་པ་དང་། །དེ་ཡི་བདུད་རྩི་

༄༅།           །སྟོབས་ཀྱིས་ལེན། །སྣོད་མིན་ལ་ནི་མི་གསང་དང༌། །ཚོགས་ཀྱི་ནང་དུ་རྩོད་པ་དང་། །དད་
ལྡན་ལ་གཞན་ཆོས་སྟོན་དང་། །ཉན་ཐོས་ནང་དུ་ཞག་བདུན་གནས། །རྫུན་གྱིས་རྣལ་འབྱོར་ང་རྒྱལ་བྱེད། །དད་པ་མེད་ལ་
ཆོས་སྟོན་པ། །འདི་རྣམས་སྦོམ་པོའི་ལྟུང་བར་བཤད། །རྩ་ལྟུང་སྦོམ་པོའི་རིམ་པ་དག །ཆོག་ཡིས་ནི་ཤེས་བྱ་ཞིང་། །
ཉམས་པར་གྱུར་ན་བཤགས་པར་བྱ། རྡོ་རྗེ་ཐེག་པའི་སྦོམ་པོའི་ལྟུང་བ་སློབ་དཔོན་ཀླུ་སྒྲུབ་ཀྱི་ཞལ་སྔ་ནས་མཛད་པ་རྫོགས་སོ།། །།

༄༅། །ཉེར་མཁོ་སྲུང་ཟློག་གི་རིམ་པ་ནི། རྒྱ་གར་སྐད་དུ༔ ཙཀྲ་ཛྭ་ལ་ནོ་བི་ཀ་ནཱ་མ༔ བོད་སྐད་དུ༔ འཁོར་
ལོ་འབར་བ་ཞེས་བྱ་བའི་སྒྲུབ་ཐབས༔ སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ༔ འདི་སྐད་
བདག་གི་ཐོས་པ་དུས་གཅིག་ན༔ བཅོམ་ལྡན་འདས་རྡོ་རྗེའི་གདན་ལ་བཞུགས་ཏེ༔ བདུད་བཏུལ་བའི་ཚེ༔ རིག་འཛིན་
བྱང་ཆུབ་སེམས་དཔའ་རྣམས་ཀྱིས་འདི་སྐད་ཅེས་ཞུས་སོ༔ བཅོམ་ལྡན་འདས་བདག་ཅག་རིག་འཛིན་སྒྲུབ་པར་བྱེད་པ་ལ་བར་དུ་
བཅོད་པའི་དགྲ་བགེགས་མང་ན་འདི་ལ་ཐབས་ཇི་ལྟར་བགྱི༔ ཞེས་ཞུས་སོ༔ བཅོམ་ལྡན་འདས་ཀྱིས་བཀའ་སྩལ་པ༔

འཁོར་ལོ་འབར་བ་ཞེས་བྱ་བའི་སྔགས་དང་སྒྲུབ་ཐབས་ཡོད་ཀྱི༔ འདི་ལོངས་ཤིག༔ ཆོངས་ཤིག༔ ཀློག་ཅིག༔ ཡིད་
ལ་གྱིས་ཤིག༔ སྔགས་འདི་བཟླས་པ་ཙམ་གྱིས་བགེགས་ཐམས་ཅད་ལས་རྒྱལ་བར་འགྱུར་རོ༔ བགེགས་ཐམས་ཅད་ལས་
རྒྱལ་ཞིང་ཉམ་ང་བ་མེད་པར་འགྱུར་རོ༔ སྔགས་ནི་འདིའོ༔ ཨོཾ་དྷུ་རུ་དྷུ་རུ་ཙཀྲ༔ ཛ་ཡ་ཛ་ཡ་ཙཀྲ༔ ཧ་ན་ཧ་ན་ཙཀྲ༔ བྷུ་
རུ་བྷུ་རུ་ཙཀྲ༔ བྷྲ་མ་ར་བྷྲ་མ་ར་ཙཀྲ༔ བྷེ་དུ་མ་ནི་ཙཀྲ༔ ཛྭ་ལ་ཛྭ་ལ་ཙཀྲ༔ སཾ་བྷ་ཝེ་ག་ན་ན་ཡ་ས་ར་ཙཀྲ༔ སཱ་ལ་ཡ་
ཨསཱ་ལ་ཡ་ཙཀྲ༔ ནཱ་ག་ཤ་ཡ་ནཱ་ག་ཤ་ཡ་ཙཀྲ༔ བཾ་བཾ་ཙཀྲ༔ ཧཱུཾ་ཧཱུཾ་ཕཊ་ཕཊ༔ ས་མནྟ་ག་ར་ཙཀྲ༔ ཏིཔྟ་ཙཀྲ་ཧཱུཾ་ཕཊ༔

༄༅། །སྔགས་འདི་བཟླས་པ་ཙམ་གྱིས་སྲི་ཅན་དྲག་པོ་དྭངས་ཤིང་༔ ཤི་ཁ་བྱེ་བ་སྲི་ལས་ཐར་བར་འགྱུར་
རོ༔ དེ་སྐད་ཅེས་བཀའ་སྩལ་པ་དང་རིག་འཛིན་དང་བྱང་ཆུབ་སེམས་དཔའི་ཚོགས་ཡིད་རངས་ཏེ༔ བཅོམ་ལྡན་འདས་ཀྱིས་
གསུང་པ་ལ་མངོན་པར་བསྟོད་དོ༔ ཞེས་སྤྲུལ་སྐུ་བཟང་པོ་གྲགས་པས་རྒྱང་ཡོན་པོ་ནས་གཏེར་ནས་བཏོན་ཏེ་རིག་འཛིན་རྒོད་ལྡེམ་ལ་གནང་བའོ།། །།

༄༅། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་བཞུགས་སོ། །

༄༅། །རྒྱ་གར་སྐད་དུ། བྷ་ག་ཝ་ཏི་པྲཛྙཱ་པ་ར་མི་ཏ་ཧྲི་ད་ཡ། བོད་སྐད་དུ།
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ། བམ་པོ་གཅིག་གོ འདི་
སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་

༄༅། །པོའི་རི་ལ་དགེ་སློང་གི་དགེ་འདུན་ཆེན་པོ་དང་། བྱང་ཆུབ་སེམས་
དཔའི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། དེའི་ཚེ་བཅོམ་ལྡན་འདས་ཟབ་
མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་པར་བཞུགས་སོ། །

ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོའི་སྤྱོད་པ་ཉིད་ལ་རྣམ་པར་བལྟ་ཞིང་ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་སྟོང་པར་རྣམ་པར་བལྟའོ། །དེ་ནས་སངས་
རྒྱས་ཀྱི་མཐུས། ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་ཇི་
ལྟར་བསླབ་པར་བྱ། དེ་སྐད་ཅེས་སྨྲས་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་

༄༅། །དབང་ཕྱུག་གིས་ཚེ་དང་ལྡན་པ་ཤཱ་ར་དྭ་ཏའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ་རིགས་ཀྱི་
བུའམ༑ རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་འདི་ལྟར་རྣམ་པར་བལྟ་
བར་བྱ་སྟེ། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །གཟུགས་སྟོང་
པའོ༑ །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་
ཡིན་ནོ། །དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །ཤཱ་རིའི་བུ། །

དེ་ལྟར་ཆོས་ཐམས་ཅད་སྟོང་པ་ཉིད་དེ། མཚན་ཉིད་མེད་པ། མ་སྐྱེས་པ། མ་འགགས་པ། དྲི་མ་མེད་པ། དྲི་མ་དང་
བྲལ་བ། བྲི་བ་མེད་པ། གང་བ་མེད་པའོ། །ཤཱ་རིའི་བུ། དེ་ལྟ་བས་ན་སྟོང་པ་ཉིད་ལ་གཟུགས་མེད། ཚོར་བ་མེད།
འདུ་ཤེས་མེད། འདུ་བྱེད་རྣམས་མེད། རྣམ་པར་ཤེས་པ་མེད། མིག་མེད། རྣ་བ་མེད། སྣ་མེད། ལྕེ་མེད།
ལུས་མེད། ཡིད་མེད། གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་དོ། །མིག་
གི་ཁམས་མེད་པ་ནས་ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་མེད་དོ། །མ་རིག་པ་མེད། མ་

༄༅། །རིག་པ་ཟད་པ་མེད་པ་ནས་རྒ་ཤི་མེད། རྒཤི་ཟད་པའི་བར་དུའང་མེད་དོ། །དེ་བཞིན་དུ་སྡུག་
བསྔལ་བ་དང་། ཀུན་འབྱུང་བ་དང་། འགོག་པ་དང་། ལམ་མེད། ཡེ་ཤེས་མེད། ཐོབ་པ་མེད། མ་ཐོབ་པའང་
མེད་དོ། ཤཱ་རིའི་བུ། དེ་ལྟ་བས་ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པ་ལ་
བརྟེན་ཅིང་གནས་ཏེ་སེམས་ལ་སྒྲིབ་པ་མེད་པས་སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པར་
མཐར་ཕྱིན་ཏོ། །དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་

བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་རོལ་ཏུ་
ཕྱིན་པའི་སྔགས། རིག་པ་ཆེན་པོའི་སྔགས། བླ་ན་མེད་པའི་སྔགས། མི་མཉམ་པ་དང་མཉམ་པར་བྱེད་པའི་སྔགས།
སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས། མི་རྫུན་པས་ན་བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་
ཕྱིན་པའི་སྔགས་སྨྲས་པ། ཏདྱ་ཐཱ། ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་སྭ་ཧཱ། ཤཱ་རིའི་བུ། །བྱང་ཆུབ་སེམས་
དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །དེ་ནས་བཅོམ་ལྡན་འདས་ཏིང་

༄༅།           །ངེ་འཛིན་དེ་ལས་བཞེངས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ནས། ལེགས་སོ། །ལེགས་སོ། །རིགས་ཀྱི་བུ། དེ་དེ་བཞིན་ནོ།
དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་བྱ་སྟེ། དེ་བཞིན་
གཤེགས་པ་རྣམས་ཀྱང་རྗེས་སུ་ཡི་རང་ངོ་། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཤཱ་ར་དྭ་
ཏིའི་བུ་དང་། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་དང༌། ཐམས་ཅད་དང་ལྡན་པའི་འཁོར་དེ་དག་དང་།

ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་
ལ་མངོན་པར་བསྟོད་དོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྫོགས་སོ།། མདོ་སྒྲུབ་བྱ་བར་འདོད་ན། མདུན་མཁར་དེ་
བཞིན་གཤེགས་པ་བདུད་འདུལ་གྱི་ཕྱག་རྒྱ་ཅན་གྱི་འཁོར་དུ་སྤྱན་རས་གཟིགས་དང་། ཤཱ་རིའི་བུ་གཉིས་དྲི་ལན་མཛད་པ་སོགས་ཐེག་པ་ཆེ་ཆུང་གི་དགེ་འདུན་གྱིས་བསྐོར་བར་མོས་ལ།
སྟོང་པ་ཉིད་ཀྱི་དོན་ལ་སེམས་བཞིན་དུ་མདོ་ཟབ་མོ་བདུན་ཡན་ཆད་ཅི་མང་དང་། རིག་སྔགས་ཀྱང་ཅི་རིགས་པར་བཟླས་ནས། མཐར་བདུད་བཟློག་བྱན། སངས་རྒྱས་ལ་
ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པ་

༄༅།           །ལ་ཕྱག་འཚལ་ལོ། །བདག་གི་བདེན་པའི་ཚིག་རྣམས་འགྲུབ་པར་གྱུར་ཅིག །ཇི་ལྟར་སྔོན་ལྷའི་
དབང་པོ་རྒྱ་བྱིན་གྱིས་ཤེས་རབཀྱི་ཕ་རོལ་ཏུ་ཕྱིན་པའི་དོན་ཟབ་མོ་ཡིད་ལ་བསམས་ཤིང་ཚིག་ཁ་ཏོན་དུ་བྱས་པ་ལ་བརྟེན་ནས།
བདུད་སྡིག་ཅན་ལ་སོགས་པ་མི་མཐུན་པའི་ཕྱོགས་ཐམས་ཅད་ཕྱིར་ཟློག་པ་དེ་བཞིན་དུ་བདག་གིས་ཀྱང་ཡུམ་ཆེན་མོ་ཤེས་རབ་ཀྱི་ཕ་
རོལ་ཏུ་ཕྱིན་པའི་དོན་ཟབ་མོ་ཡིད་ལ་བསམ་ཤིང་ཚིག་ཁ་ཏོན་དུ་བྱས་པ་ལ་བརྟེན་ནས། བདུད་སྡིག་ཅན་ལ་སོགས་པའི་མི་མཐུན་
པའི་ཕྱོགས་ཐམས་ཅད་ཕྱིར་བཟློག་པར་གྱུར་ཅིག། །མེད་པར་གྱུར་ཅིག །ཞི་བར་གྱུར་ཅིག །རབ་ཏུ་ཞི་བར་གྱུར་ཅིག །

ཅེས་པའི་མཇུག་ཏུ། གང་གི་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་
མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་སྟོན་པ། རྫོགས་པའི་སངས་རྒྱས་མི་རྣམས་
ཀྱི༑ །དམ་པ་དེ་ལ་ཕྱག་འཚལ་ལོ།། ཞེས་སོགས་དང་བསྔོ་སྨོན་ཤིས་བརྗོད་བྱའོ།། །།

༄༅། །བདེ་གཤེགས་གཙུག་ཏོར་ལྟར་མི་མངོན་པ་ལས། །ཉེར་འཁྲུངས་རྒྱལ་བ་ཀུན་ཡུམ་གདུགས་
དཀར་མོ། །མཚན་ཙམ་ཐོས་པའི་རིག་སྔགས་མི་ཡིས་ཀྱང་། །བདུད་སྡེ་སྲེག་བྱེད་བདེ་འབྱུང་ལྷག་པའི་ལྷ། །དཀར་
གསལ་ལང་ཚོ་རབ་རྫོགས་ཟླ་གཞོན་གྱི། །སྙིང་པོ་ལས་གྲུབ་གཞན་གྱིས་མི་ཐུབ་མས། །མི་དང་མི་མིན་འབྱུང་ལས་བྱུང་བ་
ཡི༑ །འགལ་རྐྱེན་ཀུན་ཞི་ལེགས་ཚོགས་མ་ལུས་སྩོལ། །ཁྱད་པར་ཕ་རོལ་མི་བསྲུན་བསམ་སྦྱོར་གྱིས། །སྒོ་གསུམ་མནན་
དང་བྱད་སྟེམས་བཅིང་ལ་སོགས། །ཉེར་ཚེས་མི་ཚུགས་ཕྱིར་བཟློག་འཕྲིན་ལས་ཀྱིས། །བདག་ཅག་རྣམ་པ་ཀུན་ཏུ་སྲུང་དུ་

གསོལ༑ །ཞེས་པ་འདི་ནི་ཕ་རོལ་གྱི་སྐྱེ་བོ་མིསྲུན་པས་རིགས་སྔགས་ངན་པའི་སྦྱོར་བས་བྱད་མནན་སོགས་གཙོ་གྱུར་གྱི་ཉེ་བ་འཚེའི་མ་ཞི་བའི་འདོད་གསོལ་གདུག་བསྟོད་
སོགས་ཀྱི་གཤམ་དུ་ཁ་ཏོན་བྱེད་རྒྱུ་ཤཱཀྱའི་དགེ་སློང་བློ་བཟང་རྒྱ་མཚོས་སྦྱར་བའོ།། །།

༄༅། །གཙུག་ཏོར་གདུགས་དཀར་མོའི་རྒྱུན་ཁྱེར་འབར་བའི་ཐོག་བརྩེགས་ནི། ན་མོ་གུ་རུ་ཨུཥྞིཥ་ཡ། སྦྱོར་བ་ནི། བླ་མ་
མཆོག་གསུམ་གདུགས་དཀར་མོར། །གུས་པས་སྐྱབས་མཆི་མཁའ་མཉམ་འགྲོ། །བླ་མེད་བྱང་ཆུབ་མཆོག་ཐོབ་ཕྱིར། །
གཙུག་ཏོར་འབར་མ་བསྒོམ་པར་བགྱི། ཞེས་སྐྱབས་སེམས་དང་། སེམས་ཅན་བདེ་དང་ལྡན་གྱུར་ཅིག སྡུག་བསྔལ་ཀུན་དང་
བྲལ་བར་ཤོག །བདེ་དང་རྟག་ཏུ་མི་འབྲལ་ཞིང་། །ཆོས་ཀུན་མཉམ་ཉིད་རྟོགས་པར་ཤོག ཅེསཚད་མེད་བཞི་བསྒོམ། །དངོས་གཞི་
ནི། ཆོས་རྣམས་སྟོང་པའི་ངང་ཉིད་ལས། །མི་ཕྱེད་རྡོ་རྗེའི་སྲུང་འཁོར་དབུས། །མཚན་རྫོགས་རིན་ཆེན་གཞལ་ཡས་

ལྟར༑ །སེང་ཁྲི་པད་ཟླའི་གདན་གྱི་སྟེང་། །ཨོྃ་ལས་འཁོར་ལོ་ཨོཾ་གྱིས་མཚན། །དེ་ལས་འོད་འཕྲོས་འཕགས་པ་
མཆོད༑ །སེམས་ཅན་དོན་བྱས་གདོན་བགེགས་བཅོམ། །ཚུར་འདུས་ཡོངས་གྱུར་སྐད་ཅིག་གིས། །རང་ཉིད་གཙུག་ཏོར་
རྒྱལ་མོ་དཀར། །ཞི་སྒེག་ཁྲོ་རྔམས་དབུ་སྟོང་ལྡན། །བྱེ་བ་བརྒྱ་སྟོང་སྤྱན་གྱིས་གཏམས། །ཕྱག་སྟོང་འཁོར་ལོ་གདུགས་
དཀར་སོགས། །འབར་བའི་མཚོན་ཆ་སྣ་ཚོགས་འཆང་། །ཞབས་སྟོང་བརྐྱང་བསྐུམ་རོལ་སྟབས་ཀྱིས། །གདོན་
བགེགས་འབྱུང་པོའི་ཚོགས་རྣམས་གནོན། །ལྷ་རྫས་རིན་ཆེན་རྒྱན་ཆས་ཀླུབས། །འོད་ཟེར་སྣང་བ་འབྱམས་ཀླས་

༄༅། །དབུས༑ །རྡོ་རྗེ་ཡངས་པ་ཆེན་པོ་ཡིས། །ས་གསུམ་དཀྱིལ་འཁོར་དབང་མཛད་མ། །ཆེ་བའི་
བདག་ཉིད་ཆེན་མོར་གྱུར། །གནས་གསུམ་འབྲུ་གསུམ་ཐུགས་དབུས་སུ། །ཟླ་སྟེང་ཨོཾ་ཡིག་དཀར་པོས་མཚན། །དེ་ལས་
འོད་འཕྲོས་རང་འདྲ་བའི། །ཡེ་ཤེས་སེམས་མ་སྤྱན་དྲངས་ཐིམ། །བཛྲས་མཱ་ཛཿ ཛཿཧཱུྃ་བཾ་ཧོཿགཉིས་མེད་གྱུར། །སླར་
ཡང་དབང་ལྷ་སྤྱན་དྲངས་ཏེ། །བུམ་པའི་བདུད་རྩིས་དབང་བསྐུར་བས། །ལུས་གང་སྒྲིབ་དག་རྣམ་སྣང་མཛད། །གཙོར་
བྱས་རིགས་ལྔས་དབུ་བརྒྱན་གྱུར། །ཐུགས་སྲོག་མཐའ་མར་སྔགས་ཕྲེང་ནི། །མུ་ཏིག་མདངས་འོད་འཚེར་བས་བསྐོར། །

འོད་འཕྲོས་སངས་རྒྱས་བྱང་སེམས་ཀྱི། །བྱིན་རླབས་ནུས་པ་ཐམས་ཅད་བསྡུས། །རང་ཐིམ་མཐུསྟོབས་ཡེ་ཤེས་རྒྱས། །
གང་འདུལ་ཕྲིན་ལས་རྣམ་པ་བཞི། །ཐོགས་མེད་ཡིད་བཞིན་འགྲུབ་པར་གྱུར། །ཏདྱ་ཐཱ། ཨོཾ་ཨ་ན་ལེ། །ཨ་ན་ལེ།
ཁ་ས་མེ། ཁ་ས་མེ། བཻ་རཻ་བཻ་རེ། སཽ་མེ་སཽ་མེ། སརྦ་བུདྡྷ་ཨ་དྷིཥྛཱན་ཨ་དྷིཥྛི་ཏེ་སརྦ་ཏ་ཐཱ་ག་ཏོཥྞཱིཥ་སི་ཏཱ་ཏ་པ་ཏྲེ་ཧཱུྃ་ཕཊ།
ཧཱུྃ་མ་མ་ཧཱུྃ་ནི་སྭཱ་ཧཱ། ཞེས་བསྙེན་པའི་སྔགས་དང་། ཨོཾ་སརྦ་ཏ་ཐཱ་ག་ཏོ་ཥྞཱི་ཥ་ཧཱུྃ་ཕཊ། ཧཱུྃ་མ་མ་ཧཱུྃ་ནི་སྭཱཧཱ། ཞེས་སྙིང་པོ་ཅི་འགྲུབ་བཟླ།
ཕྱག་རྒྱ་བསྒོམས་ཤིང་རིག་སྔགས་བཟླས་པའི་བདེན་སྟོབས་ཀྱིས་བདག་དང་བསྲུང་བྱ་གདོན་དང་འཇིགས་པ་ཐམས་ཅད་ལས་སྲུང་

༄༅།           །བར་མོས་ལ། བཅོམ་ལྡན་འདས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་
ཅན་རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་སྟོང་
མངའ་བ་ཆེན་མོ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་པོ་ས་གསུམ་གྱི་དཀྱིལ་འཁོར་ལ་མངའ་མཛད་
པ་ཆེན་མོས་ཀུན་ནས་བདག་ཅག་འཁོར་དང་བཅས་པ་ལ་བསྲུང་དུ་གསོལ་ལོ། །འཇིགས་པ་དང་གདོན་ཐམས་ཅད་ལས་བདག་
བདེ་ལེགས་སུ་གྱུར་ཅིག །རིམས་ལ་སོགས་པའི་ནད་ཐམས་ཅད་རབ་ཏུ་གསོལ་ལོ། །རིག་པ་དང་ཕྱག་རྒྱའི་ཚོགས་ཐམས་

ཅད་ཀྱིས་བདག་ལ་བསྲུང་དུགསོལ་ལོ། །ཏདྱ་ཐཱ། ཨོཾ་སརྦ་ཏ་ཐཱ་ག་ཏ་ཨོཾ་ཥྚོཾ་བནྡྷ་བནྡྷ་མ་མ་རཀྵ་རཀྵ་སྭཱ་ཧཱ། ཨོཾ་ཥྚོཾ་བནྡྷ་
བནྡྷ་བཛྲམ་མ་རཀྵ་རཀྵ་བཛྲཔཱ་ཎི་ཧཱུྃ་ཕཊ་སྭཱ་ཧཱ། ཞེས་ཅི་ནུས་བཟླས་ལ། སེམས་ཅན་གང་སུ་དག་བདག་ལ་གདུག་པ་དང་།
དྲག་ཤུལ་དང་། སྡིག་པ་དང་། འཁྲུག་པ་དང་། སྡང་བ་དང་། དེ་དག་གི་སེམས་དང་ལྡན་པ་རྣམས་བྱམས་པའི་སེམས་
དང་ལྡན་པར་གྱུར་ནས་བདག་དང་སེམས་ཅན་ཐམས་ཅད་བསྲུང་དུགསོལ། ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་
བར་གྱུར་ཅིག །ཅེས་བརྗོད། སྐུ་ལས་མེ་མཚོན་ཁྲོ་བོའི་ཚོགས་དཔག་ཏུ་མེད་པ་འཕྲོས་པས་ཕས་རྒོལ་བྱད་ཕུར་རྦོད་གཏོང་

༄༅། །སོགས་མི་མཐུན་པའི་ཕྱོགས་ཐམས་ཅད་གཟིར་ཟློག་བཅིངས་ཏེ་ཚར་བཅད་པར་བསམ་ལ། བཅོམ་ལྡན་
འདས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གཞན་གྱིས་མི་ཐུབ་པ་ཕྱིར་ཟློག་པ་ཆེན་མོའི་རིག་པ་
དང་ཕྱག་རྒྱ་དང་སྔགས་ཀྱི་ཚོགས་ཀྱི་བདེན་པའི་སྟོབས་དང་གཟི་བརྗིད་ཀྱི་མཐུ་ཡིས་བདག་འཁོར་དང་བཅས་པའི་སྡང་བ་དང་རྨི་
ལམ་ངན་པ་དང་། ལྟས་ངན་པ་དང་། ནད་དང་། དགྲ་དང་འཇིགས་པ་ཐམས་ཅད་ཕྱིར་ཟློག་པར་གྱུར་ཅིག །ལྷ་དང་།
དྲང་སྲོང་དང་། རིགས་སྔགས་འཆང་བ་དང་། གདོན་དང་། འབྱུང་པོ་དང་། མདོར་ན་འཇིག་རྟེན་དང་འཇིག་རྟེན་ལས་

འདས་པ་གང་སུའང་རུང་གདུག་པའི་སེམས་ཀྱིས་བྱས་པའི་རིགས་སྔགས་བཅད་དོ། །ཕུར་བུས་གདབ་པོ། །ཨོཾ་སརྦ་ཏ་ཐཱ་ག་
ཏོཥྞཱིཥ་ཨ་ན་ལེ་ཨ་བ་ལོ་ཀི་ཏེ་ཙུརྞ་ཏེ་ཛོརཱ་སི་ཨོཾ་ཛྭ་ལ་ཛྭ་ལ། དྷཀ་དྷ་ཀ །དྷ་ར་དྷ་ར། བི་དྷ་ར། བི་དྷ་ར། ཙྪིནྡྷ་ཙྪིནྡྷ།
བིནྡྷ་བིནྡྷ། ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཞེས་མང་དུ་བཟླ། འདིར་སྤྱི་འགྲེའི་ཟློག་སྒྱུར་བྱ་བར་སྤྲོ་ན་གྲུབ་ཆེན་ལས་ཀྱི་རྡོ་རྗེས་མཛད་པ་འདི་ཉིད་སྦྱོར་ཏེ། བཅོམ་
ལྡན་གདུགས་དཀར་ལྷ་ཚོགས་རྣམས། །མཐུ་སྟོབས་ཐོགས་པ་མི་མངའ་ཞིང་། །ཐུགས་རྗེ་སྨོན་ལམ་མཐུ་བཙན་པས། །
བདག་གིས་ཇི་ལྟར་གསོལ་བ་བཞིན། །སངས་རྒྱས་བསྟན་པ་དར་བ་དང་། །སེམས་ཅན་བདེ་དང་ལྡན་པར་མཛོད། །རྒྱུ་

༄༅། །སྦྱོར་ཡོན་བདག་འཁོར་བཅསཀྱི། །ཆག་ཆེ་ཉམ་ང་བཟློག་ཏུ་གསོལ། །རྨི་ལམ་མཚན་མ་ངན་པ་
ཟློག །རྟགས་དང་རྟེན་འབྲེལ་ངན་པ་ཟློག །དགྲ་འདྲེ་བསམ་སྦྱོར་ངན་པ་ཟློག །ལྟས་ངན་བརྒྱད་ཅུ་རྩ་བཞི་ཟློག །ཡེ་
འདྲོག་སུམ་བརྒྱ་དྲུག་ཅུ་ཟློག །ནད་རིགས་བཞི་བརྒྱ་རྩིབཞི་ཟློག །བགེགས་རིགས་སྟོང་ཕྲག་བརྒྱད་ཅུ་ཟློག །དུས་མིན་
འཆི་བ་རྣམ་བརྒྱད་ཟློག །ཡས་ཀྱི་བདུད་དུ་གཡོས་པ་ཟློག མས་ཀྱི་སྲི་རུ་ལངས་པ་ཟློག །དཔྲལ་བའི་གཤེད་དུ་བསྐོས་པ་
ཟློག །ཕ་མེས་དུར་སྲི་ལངས་པ་ཟློག །མི་ལ་ནད་དུ་གཏོང་བ་ཟློག །ཕྱུགས་ལ་གོད་ཁ་བྱེད་པ་ཟློག །གནམ་གྱི་དལ་ཁ་

ཐེབས་པ་ཟློག །ས་ཡི་དུག་མདའ་གཡོས་པ་ཟློག །སྨེ་བ་སྤར་ཁ་ངན་པ་ཟློག །སྐེག་དང་ཕུང་སྲི་ལངས་པ་ཟློག །མི་
མཐུན་ཕྱོགས་ཀུན་བཟློག་གྱུར་ཅིག །ཅེས་ཐལ་རྡེབ་བྱ། རྗེས་ནི། སྣོད་བཅུད་རང་ཐིམ་བདག་ཉིད་ཀྱང་། །མི་དམིགས་ཆོས་ཀྱི་
དབྱིངས་སུ་ཡལ། །སླར་ཡང་གཟུགས་ཀྱི་སྐུར་ཤར་ཏེ། །རྡོ་རྗེ་གསུམ་གྱིས་བསྲུང་བར་གྱུར། །དགེ་བ་འདི་ཡིས་མྱུར་དུ་
བདག །གཙུག་ཏོར་རྒྱལ་མོ་འགྲུབ་གྱུར་ནས། །ཞེས་སོགས་བསྔོ་སྨོན་དང་ཤིས་བརྗོད་ཅི་ལྟར་རིགས་པར་བྱའོ། །ཞེས་པའང་རྒྱུན་གྱི་ངག་འདོན་ཁྱེར་
བདེའི་ཡན་ལག་ཏུ་འཇིགས་བྲལ་ཡེ་ཤེས་རྡོ་རྗེས་སྦྱར་བ་ཛཡནྟུ།། །།

༄༅།           །སེང་གདོང་མའི་ཐལ་རྡེབ་རྒྱུན་ཁྱེར་ནི། སྐད་ཅིག་རང་ཉིད་མཁའ་འགྲོ་མ། །སེང་གེའི་གདོང་ཅན་སྐུར་
གསལ་བའི། །ཐུགསཀའི་སྔགས་ཀྱི་འཕྲོ་འདུ་ཡིས། །གནོད་བྱེད་མ་ལུས་ཚར་བཅད་གྱུར། ཨ་ཀ་ས་མ་ར་ཙ་ཤ་ད་ར་ས་
མཱ་ར་ཡ་ཕཊ། ཅི་ནུས་བཟླས་མཐར། ན་མོ། རྩ་བརྒྱུད་བླ་མ་ཡི་དམ་ལྷ། མཁའ་འགྲོ་བདུད་འདུལ་དྲག་མོ་ཡི། །བདེན་པ་
ཆེན་པོའི་བྱིན་རླབས་ཀྱིས།  །བྱད་ཁ་ཕུར་ཁ་རྦོད་གཏོང་སོགས། །མི་མཐུན་ཆག་ཆེ་ཉམ་ང་ཀུན། །སྡང་བར་བྱེད་པའི་དགྲ་
ལ་བྷྱོ། །གནོད་པར་བྱེད་པའི་བགེགས་ལ་སྦྱོ། །བདུད་དགྲ་བྱད་མའི་སྟེང་དུ་བྷོ། །རྗེས་ཤུལ་མེད་པར་ཟློག་གྱུར་ཅིག ། 

ཅེས་ཐལ་རྡེབ་བྱ། ཁྲོ་མོའི་རིགས་སྔགས་ནུས་པའི་མཐུས། །བྱང་ཆུབ་སྒྲུབ་པའི་བར་ཆད་བདུད། །གནོད་བྱེད་མ་ལུས་ཚར་
བཅད་ནས། །བསམ་དོན་ཡིད་བཞིན་འགྲུབ་པར་མཛོད། །ཅེས་དང་བསྔོ་སྨོན་བྱའོ། །འདིའང་བརྒྱུན་གྱི་ངག་འདོན་དུ་འཇིགས་བྲལ་ཡེ་ཤེས་རྡོ་རྗེས་
བྲིས་པ་ཛ་ཡནྟུ།།  །།

༄༅།           །མི་ཁ་དགྲ་ཟློག་མདོར་བསྡུས་བཞུགས་སོ། རང་ཉིད་ཐུགས་རྗེ་ཆེན་པོའི་ཐུགས་ཀ་ནས་འོད་ཟེར་ལྗང་ཁུ་འཕྲོས་
པས་གཏམ་ངན་མི་ཁ་ཐམས་ཅད་བཟློག་པར་གྱུར། ཨོཾ་ཨཱཿཧུར་ཐུམ་མི་ཁ་གཏམ་ངན་ཐམས་ཅད་བཟློག རི་ལི་རི་ལི། ཨོཾ་
མ་ཧཱ་དྷེ་ཝ་དགྲ་བོ་ནི་ཏྲི་ནི་སྲོག་ལ་རྦད་ཆོད། བྷོ་མི་ཁ་ངན་པ་བསྒྱུར། མི་ཁ་ངན་པ་དགྲ་བོ་མཱ་ར་ཡ། ཐུཾ་ཐུཾ། ཤིག་ཤིག 
རྦད་རྦད། དྲིལ་དྲིལ། བྷྱོ་བྷྱོ་བཟློག བརྒྱ་ཡི་མི་ཁ་བཟློག །སྟོང་གི་བྲ་མཆུ་བཟློག བརྒྱ་ཁ་ཡོར་ཡོར་བཟློག་
སྟེང་ཁ་མེར་མེར་བཟློག ནད་བཟློག ཡཾ་བཟློག དགྲ་སྣ་བཟློག གྱོད་སྣ་བཟློག གདོན་སྣ་བཟློག རྐུན་སྣ་

བཟློག དམག་སྣ་བཟློག ཉི་མ་ཕྱོགས་བཞི་མཚམས་བརྒྱད་ཀྱི་མི་ཁ་གཏམས་ངན་ཐམས་ཅད་བཟློག ངན་སེམས་ཚུར་ལ་
འཆང་བའི་དགྲ་བོ་ཐམས་ཅད་རྦད་རྦད། དྲིལ་དྲིལ། ཐུཾ་ཐུཾ། ཤིག་ཤིག བྷྱོ་བྷྱོ། བཟློག་བཟློག བྷྱོ་བཟློག་ཅིག་
ཅེས་པ་འདི་ཀརྨ་ར་ག་ཨ་སྱེས་པས་སྦྱར་བ་དགེ། ཀུན་མཁྱེན་ངག་དགའ་རིན་པོ་ཆེའི་ཕྱག་བྲིས་ངོ་མལས་ཞལ་བཤུས་པའོ། དགེའོ། དགེའོ། དགེའོ།  སརྦ་
མངྒལཾ།། །།

༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་བཞུགས་སོ། །

༄༅། །རྒྱ་གར་སྐད་དུ། ཨཱརྱ་བྷ་དྲ་ཙརྱ་པྲ་ཎི་དྷཱན་རཱ་ཛ། བོད་སྐད་དུ།
འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། འཕགས་པ་འཇམ་དཔལ་གཞོན་
ནུར་གྱུར་པ་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་

༄༅། །གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་
ཐམས་ཅད་ལ། །ལུས་དང་ངག་ཡིད་དངས་བས་ཕྱག་བགྱིའོ། །བཟང་པོ་སྤྱོད་པའི་
སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་

རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་
རྣམས༑ །སངས་རྒྱས་སྲས་ཀྱི་དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་
བ་བདག་གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །
རྒྱལ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །མེ་ཏོག་དམ་པ་ཕྲེང་བ་དམ་པ་
དང་། །སིལ་སྙན་རྣམས་དང་བྱུག་པ་གདུགས་མཆོག་དང་། །མར་མེ་མཆོག་དང་གདུག་སྤོས་དམ་པ་ཡིས། །རྒྱལ་བ་དེ་

༄༅། །དག་ལ་ནི་མཆོད་པར་བགྱི། ན་བཟའ་དམ་པ་རྣམས་དང་དྲི་མཆོག་དང་། །ཕྱེ་མར་ཕུར་མར་རི་
རབ་མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་གྱིས། རྒྱལ་བ་དེ་དག་ལ་ནི་མཆོད་པར་བགྱི། །མཆོད་
པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །
རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་དབང་གི་ནི། །ལུས་དང་ངག་དང་དེ་བཞིན་ཡིད་
ཀྱིས་ཀྱང་། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གི་སོ་སོར་བཤགས། །ཕྱོགས་

བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་
ཡང་༑ །དེ་དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་
སངས་རྒྱས་མ་ཆག་བརྙེས། །མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །
མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་པར་
ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་

་༄༅། །རང་བསྐུལཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་
བདག་གིས་བྱང་ཆུབ་ཕྱིར་བསྔོའོ། །འདས་པའི་སངས་རྒྱས་རྣམས་དང་ཕྱོགས་བཅུ་ཡི། །འཇིག་རྟེན་དག་ན་གང་བཞུགས་
མཆོད་གྱུར་ཅིག །གང་ཡང་མ་བྱོན་དེ་དག་རབ་མྱུར་བར། །བསམ་རྫོགས་བྱང་ཆུབ་རིམ་པར་སངས་རྒྱས་སྤྱོན། །ཕྱོགས་
བཅུ་ག་ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་སུ་དག་གྱུར་ཅིག །བྱང་ཆུབ་ཤིང་དབང་དྲུང་གཤེགས་རྒྱལ་བ་
དང་༑ །སངས་རྒྱས་སྲས་ཀྱི་རབ་ཏུ་གང་བར་ཤོག །ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་ཏུ་ནད་

མེད་བདེ་གྱུར་ཅིག །འགྲོ་བ་ཀུན་གྱི་ཆོས་ཀྱི་དོན་རྣམས་ནི། །ཐུན་པར་གྱུར་ཅིག་རེ་བའང་འགྲུབ་པར་ཤོག། །བྱང་ཆུབ་སྤྱོད་པ་
དག་ནི་བདག་སྤྱོད་ཅིང་། །འགྲོ་བ་ཀུན་ཏུ་སྐྱེ་བ་དྲན་པར་གྱུར། །ཚེ་རབས་ཀུན་ཏུ་འཆི་ཕོ་སྐྱེ་བ་ན། །རྟག་ཏུ་བདག་ནི་རབ་ཏུ་
འབྱུང་བར་ཤོག །རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་ཅིང་། །ཚུལ་ཁྲིམས་སྤྱོད་རྒྱུ
པ་དྲི་མེད་ཡོངས་དག་པ། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག །ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་
དག་དང་མི་ཡི་སྐད་རྣམས་དང་། །འགྲོ་བ་ཀུན་གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་གི་ཆོས་བསྟོན་ཏོ། །

༄༅། །དེས་ཤིང་ཕ་རོལ་ཕྱིན་ལ་རབ་བརྩོན་ཞིང་། །བྱང་ཆུབ་སེམས་ནི་ནམ་ཡང་རྗེས་མ་གྱུར། །སྡིག་པ་
གང་རྣམས་སྒྲིབ་པར་གྱུར་པ་དག །དེ་དག་མ་ལུས་ཡོངས་སུ་བྱང་བར་ཤོག །ལས་དང་ཉོན་མོངས་བདུད་ཀྱི་ལས་རྣམས་
ལས༑ །གྲོལ་ཞིང་འཇིག་རྟེན་འགྲོ་བ་རྣམས་སུ་ཡང་། །ཇི་ལྟར་པདྨོ་ཆུས་མི་ཆགས་པ་བཞིན། །ཉི་ཟླ་ནམ་མཁར་ཐོགས་པ་ཉྷི
མེད་ལྟར་སྤྱད། །ཞིང་གི་ཁྱོན་དང་ཕྱོགས་རྣམས་ཇི་ཙམ་པར། །ངན་སོང་སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་
འགྲོ་བ་ཀུན་འགོད་ཅིང་། །འགྲོ་བ་ཐམས་ཅད་ལ་ནི་ཕན་པར་སྤྱད། །བྱང་ཆུབ་སྤྱོད་པ་ཡོངས་སུ་རྫོགས་བྱེད་ཅིང་། །སེམས་

ཅན་དག་གི་སྤྱོད་དང་མཐུན་པར་འཇུག །བཟང་པོ་སྤྱོད་པ་དག་ནི་རབ་སྟོན་ཅིང་། །མ་འོང་བསྐལ་པ་ཀུན་ཏུ་སྤྱོད་པར་
གྱུར༑ །བདག་གི་སྤྱོད་དང་མཚུངས་པར་གང་སྤྱོད་པ། །དེ་དག་དང་ནི་རྟག་ཏུ་འགྲོགས་པར་ཤོག །ལུས་དང་ངག་རྣམས་
དང་ནི་སེམས་ཀྱིས་ཀྱང་། །སྤྱོད་པ་དག་དང་སྨོན་ལམ་གཅིག་ཏུ་སྤྱད། །བདག་ལ་ཕན་པར་འདོད་པའི་གྲོགས་པོ་དག །ཧཱུཾ
བཟང་པོ་སྤྱོད་པ་རབ་ཏུ་སྟོན་བགྱིད་པ། །དེ་དག་དང་ཡང་རྟག་ཏུ་འཕྲད་པར་ཤོག །དེ་དག་བདག་གིས་ནམ་ཡང་ཡིད་མི་
དབྱུང་༑ །སངས་རྒྱས་སྲས་ཀྱིས་བསྐོར་བའི་མགོན་པོ་རྣམས། །མངོན་སུམ་རྟག་ཏུ་བདག་གིས་རྒྱལ་བར་བལྟ། །མ་

༄༅། །འོངས་སྐལ་པ་ཀུན་ཏུ་མི་སྐྱོ་བར། །དེ་དག་ལ་ཡང་མཆོད་པ་རྒྱ་ཆེར་བགྱི། །རྒྱལ་བ་རྣམས་ཀྱི་
དམ་པའི་ཆོས་འཛིན་ཅིང་། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །བཟང་པོ་སྤྱོད་པ་རྣམ་པར་སྦྱོང་བ་ཡང་། །མ་འོངས་
བསྐལ་པཀུན་ཏུ་སྤྱད་པར་བགྱི། །སྲིདཔ་ཐམས་ཅད་དུ་ཡང་འཁོར་བན། །བསོདནམས་ཡེ་ཤེས་དག་ནི་མི་ཟད་བརྙེས། 
ཐབས་དང་ཤེས་རབ་ཏིང་འཛིན་རྣམ་ཐར་དང་། ཡོན་ཏན་ཀུན་གྱི་མི་ཟདམཛོད་གྱུར་ཅིག །རྡུལ་གཅིག་སྟེང་ན་རྡུལ་སྙེད་ཞིང་
རྣམས་ཏེ། །ཞིང་དེར་བསམ་གྱི་མི་ཁྱབ་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ། །བྱང་ཆུབ་

སྤྱད་པ་སྤྱོད་ཅིང་བལྟ་བར་བགྱི། །དེ་ལྟར་མ་ལུས་ཐམས་ཅད་ཕྱོགས་སུ་ཡང་། །སྐྱ་ཙམ་ཁྱོན་ལ་དུས་གསུམ་ཚད་སྙེད་ཀྱི། །
སངས་རྒྱས་རྒྱ་མཚོ་ཞིང་རྣམས་རྒྱ་མཚོ་དང་། །བསྐལ་པ་རྒྱ་མཚོར་སྤྱོད་ཅིང་རབ་ཏུ་འཇུག །གསུང་གཅིག་ཡན་ལག་རྒྱ་
མཚོའི་སྒྲ་སྐདཀྱིས། ་།རྒྱལ་བ་ཀུན་དབྱངས་ཡན་ལག་རྣམ་དག་པ། །འགྲོ་བ་ཀུན་གྱི་བསམ་པ་ཇི་བཞིན་དབྱངས། །
སངས་རྒྱས་གསུང་ལ་རྟག་ཏུ་འཇུག་པར་བགྱི། །དུས་གསུམ་གཤེགས་པའི་རྒྱལ་བ་ཐམས་ཅད་དང་། །འཁོར་ལོའི་ཚུལ་
རྣམས་རབ་ཏུ་བསྐོར་བ་ཡི། །དེ་དག་གི་ཡང་གསུང་དབྱངས་མི་ཟད་ལ། །བློ་ཡི་སྟོབས་ཀྱིས་བདག་ཀྱང་རབ་ཏུ་འཇུག །

༄༅། །མ་འོངས་བསྐལ་པ་ཐམས་ཅད་འཇུག་པར་ཡང་། །སྐདཅིག་གཅིག་གིས་བདག་ཀྱང་འཇུག་པར་
བགྱི༑ །གང་ཡང་བསྐལ་པ་དུས་གསུམ་ཚད་དེ་དག །སྐད་ཅིག་ཆ་ཤས་ཀྱིས་ནི་བཞུགས་པར་སྤྱད། །དུས་གསུམ་
གཤེགས་པ་མི་ཡི་སེང་གེ་གང་། །དེ་དག་སྐད་ཅིག་གཅིག་ལ་བདག་གི་བལྟ། རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་
གྱུར་པའི་རྣམ་ཐརསྟོབས་ཀྱིས་འཇུག །གང་ཡང་དུས་གསུམ་དག་གི་ཞིང་བཀོད་པ། །དེ་དག་རྡུལ་གཅིག་སྟེང་དུ་མངོན་པར་
བསྒྲུབ། །དེ་ལྟར་མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་ལ་འཇུག །གང་ཡང་མཁྱོན་

འཇིག་རྟེན་སྒྲོན་མ་རྣམས། །དེ་དག་རིམ་པར་འཚང་རྒྱ་འཁོར་ལོ་བསྐོར། །མྱ་ངན་འདས་བར་རབ་ཏུ་ཞི་མཐའ་སྟོན། །
མགོན་པོ་ཀུན་གྱི་དྲུང་དུ་བདག་མཆིའོ། །ཀུན་ཏུ་མྱུར་བའི་རྫུ་འཕྲུལ་སྟོབས་རྣམས་དང་། ཀུན་ནས་སྒོ་ཡི་ཐེག་པའི་སྟོབས་
རྣམས་དང་། །ཀུན་ཏུ་ཡོན་ཏན་སྤྱོད་པའི་སྟོབས་རྣམས་དང་། །ཀུན་ཏུ་ཁྱབ་པ་བྱམས་པ་དག་གི་སྟོབས། །ཀུན་ནས་དགེ་ཙྩུ
བའི་བསོད་ནམས་སྟོབས་རྣམས་དང་། །ཆགས་པ་མེད་པར་གྱུར་པ་ཡེ་ཤེས་སྟོབས། །ཤེས་རབ་ཐབས་དང་ཏིང་འཛིན་སྟོབས་
དག་གིས། །བྱང་ཆུབ་སྟོབས་རྣམས་ཡང་དག་སྒྲུབ་པར་བྱེད། །ལས་ཀྱི་སྟོབས་རྣམས་ཡོངས་སུ་དག་བྱེད་ཅིང་། །ཉོན་

༄༅། །མོངས་སྟོབས་རྣམས་ཀུན་ཏུ་འཇོམས་པར་བྱེད། །བདུད་ཀྱི་སྟོབས་རྣམས་སྟོབས་མེད་རབ་བྱེད་
ཅིང་༑ །བཟང་པོ་སྤྱོད་པའི་སྟོབས་ནི་རྫོགས་པར་བགྱི། །ཞིང་རྣམས་རྒྱ་མཚོ་རྣམ་པར་དག་བྱེད་ཅིང་། །སེམས་ཅན་རྒྱ་མཚོ་
ཙདག་ནི་རྣམ་པར་གྲོལ། །ཆོས་རྣམས་རྒྱ་མཚོ་རབ་ཏུ་མཐོང་བྱེད་ཅིང་། །ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད། །སྤྱོད་པ་
རྒྱ་མཚོ་རྣམ་པར་དག་བགྱིད་ཅིང་། །སྨོན་ལམ་རྒྱ་མཚོ་རབ་ཏུ་རྫོགས་པར་བྱེད། །སངས་རྒྱས་རྒྱ་མཚོ་རབ་ཏུ་ཆོས་བགྱིད་
ཅིང་༑ །བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །གང་ཡང་དུས་གསུམ་གཤེགས་པའི་རྒྱལ་བ་ཡི། །བྱང་ཆུབ་སྤྱོད་པའི་

སྨོན་ལམ་བྱེ་བྲག་རྣམས། །བཟང་པོ་སྤྱོད་པས་བྱང་ཆུབ་སངས་རྒྱས་ནས། །དེ་ཀུན་མ་ལུས་བདག་གི་རྫོགས་པར་བགྱི། །
རྒྱལ་བ་ཀུན་གྱི་སྲས་ཀྱི་མཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །
དགེ་བ་འདིདག་ཐམས་ཅད་རབ་ཏུ་བསྔོ། །ལུས་དང་ངག་དང་ཡིད་ཀྱང་རྣམ་དག་ཅིང་། །སྤྱོད་པ་རྣམ་དག་ཞིང་རྣམ་ཡོངས་དག་
དང་༑ །བསྔོ་བ་བཟང་པོ་མཁས་པ་ཅི་འདྲ་བ། །དེ་འདྲར་བདག་ཀྱང་དེ་དང་མཚུངས་པར་ཤོག །ཀུན་ནས་དགེ་བ་བཟང་པོ་
སྤྱད་པའི་ཕྱིར། །འཇམ་དཔལ་གྱི་ནི་སྨོན་ལམ་སྤྱད་པར་བགྱི། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་ཡི་བྱ་བ་མ་ལུས་

༄༅། །རྫོགས་པར་བགྱི། །སྤྱོད་པ་དག་ནི་ཚད་ཡོད་མ་གྱུར་ཅིག །ཡོན་ཏན་རྣམས་ཀྱང་ཚད་བཟུང་མེད་
་པར་ཤོག །སྤྱོད་པ་ཚད་མེད་པ་ལ་གནས་ནས་ཀྱང་། །དེ་དག་འཕྲུལ་པ་ཐམས་ཅད་འཚལ་བར་བགྱི། །ནམ་མཁའི་མཐར་
ཐུག་གྱུར་པ་ཇི་ཙམ་པར། །སེམས་ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །
བདག་གི་སྨོན་ལམ་མཐའ་ཡང་དེ་ཙམ་མོ། །གང་ཡང་ཕྱོགས་བཅུའི་ཞིང་རྣམས་མཐའ་ཡས་པ། །རིན་ཆེན་བརྒྱན་ཏེ་རྒྱལ་བ་
རྣམས་ལ་ཕུལ། །ལྷ་དང་མི་ཡི་བདེ་བའི་ཕྱོགས་རྣམས་ཀྱང༌། །ཞིང་གི་རྡུལ་སྙེད་བསྐལ་པར་ཕུལ་བ་བས། །གང་གི་བསྔོ་

བའི་རྒྱལ་པོ་འདི་ཐོས་ནས། །བྱང་ཆུབ་མཆོག་གི་རྗེས་སུ་རབ་མོས་ཤིང་། །ལན་གཅིག་ཙམ་ཡང་དད་པ་བསྐྱེད་པ་ནི། །
བསོད་ནམས་དམ་པའི་མཆོག་ཏུ་འདི་འགྱུར་རོ། །གང་གིས་བཟང་སྤྱོད་སྨོན་ལམ་འདི་བཏབ་པས། །དེས་ནི་ངན་སོང་ཐམས་
ཅད་སྤངས་པར་འགྱུར། །དེས་ནི་གྲོགས་པོ་ངན་པ་སྤངས་པ་ཡིན། །སྣང་བ་མཐའ་ཡས་དེ་ཡང་དེས་མྱུར་མཐོང་། །དེ་དག་
རྙེད་པ་རབ་རྙེད་བདེ་བར་འཚོ། །མི་ཚེ་འདིར་ཡང་དེ་དག་ལེགས་པར་འོང། །ཀུན་ཏུ་བཟང་པོ་དེའང་ཅི་འདྲ་བར། །དེ་དག་
རིང་པོར་མི་ཐོགས་དེ་བཞིན་འགྱུར། །མཚམས་མེད་ལྔ་པོ་དག་གི་སྡིག་པ་རྣམས། །གང་གིས་མི་ཤེས་དབང་གིས་བྱས་པ་

༄༅། །དག །དེ་ཡིས་བཟང་པོ་སྤྱོད་པ་འདི་བརྗོད་ན། །མྱུར་དུ་མ་ལུས་ཡོངས་སུ་བྱང་བར་འགྱུར། །
ཡེ་ཤེས་དང་ནི་གཟུགས་དང་མཚན་རྣམས་དང་། །རིགས་དང་ཁ་དོག་རྣམས་དང་ལྡན་པར་འགྱུར། །བདུད་དང་མུ་སྟེགས་
མང་པོས་དེ་མི་ཐུབ། །འཇིག་རྟེན་གསུམ་པོ་ཀུན་ནའང་མཆོད་པར་འགྱུར། །བྱང་ཆུབ་ཤིང་དབང་དྲུང་དུ་དེ་མྱུར་འགྲོ། །
སོང་ནས་སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་འཁོར་ལོ་རབ་ཏུ་བསྐོར། །བདུད་རྣམས་སྡེ་དང་བཅས་
པ་ཐམས་ཅད་བཏུལ། །གང་ཡང་བཟང་པོ་སྤྱོད་པའི་སྨོན་ལམ་འདི། །འཆང་བ་དང་ནི་སྟོན་ཏམ་ཀློག་ན་ཡང་། །དེ་ཡི་རྣམ་

པར་སྨིན་པའང་སངས་རྒྱས་མཁྱེན། །བྱང་ཆུབ་མཆོག་ལ་སོམ་ཉི་མ་བྱེད་ཅིག །འཇམ་དཔལ་དཔའ་བོས་ཇི་ལྟར་མཁྱེན་པ་
དང་༑ །ཀུན་ཏུ་བཟང་པོས་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཅིང་། །དགེ་བ་འདི་དག་ཐམས་ཅད་
རབ་ཏུ་བསྔོ། །དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །
བདག་གི་དགེ་བའི་རྩ་བ་འདི་ཀུན་ཀྱང་། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། །བདག་ནི་འཆི་བའི་དུས་བྱེད་གྱུར་པ་ན། །
སྒྲིབ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་

༄༅། །འགྲོ། །དེར་སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་མ་ལུས་མངོན་དུ་འགྱུར་བར་
ཤོག །དེ་དག་མ་ལུས་བདག་གི་ཡོངས་སུ་བཀང་། འཇིག་རྟེན་ཇི་སྲིདསེམས་ཅན་ཕན་པར་བགྱི། །རྒྱལ་བའི་དཀྱིལ་
འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །
ལུང་བསྟན་པ་ཡང་བདག་གི་དེར་ཐོབ་ཤོག །དེར་ནི་བདག་གིས་ལུང་བསྟན་རབ་ཐོབ་ནས། །སྤྲུལ་པ་མང་པོ་བྱེ་ཕྲག་བརྒྱ་
ཡིས། །བློ་ཡི་སྟོབས་ཀྱི་ཕྱོགས་བཅུ་རྣམས་སུ་ཡང་། །སེམས་ཅན་རྣམས་ལ་ཕན་པ་མང་པོ་བགྱི། །བཟང་པོ་སྤྱོད་པའིསྨོན་

ལམ་བཏབ་པ་ཡི། །དགེ་བ་ཅུང་ཟད་བདག་གིས་ཅི་བསགས་པ། །དེས་ནི་འགྲོ་བའི་སྨོན་ལམ་དགེབ་རྣམས། །སྐད་ཅིག་
གཅིག་གིས་ཐམས་ཅད་འབྱོར་པར་ཤོག །བཟང་པོ་སྤྱོད་པའི་སྨོན་ལམ་བསྔོས་པ་ཡི། །བསོད་ནམས་དམ་པ་མཐའ་ཡས་གང་
ཐོབ་དེས། །འགྲོ་བ་སྡུག་བསྔལ་ཆུ་བོར་བྱིང་བ་རྣམས། །འོད་དཔག་མེད་པའི་གནས་རབ་ཐོབ་པར་ཤོག །སྨོན་ལམ་རྒྱལ་
པོ་འདི་དག་མཆོག་གི་གཙོ། །མཐའ་ཡས་འགྲོ་བ་ཀུན་ལ་ཕན་བྱེད་ཅིང་། །ཀུན་ཏུ་བཟང་པོས་རྒྱན་པའི་གཞུང་གྲུབ་སྟེ།
ངན་སོང་རྒྱུད་རྣམས་མ་ལུས་སྟོངས་པར་ཤོག །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་བོ་རྫོགས་སོ།། །།

༄༅། །འཕགས་པ་བྱམས་པའི་སྨོན་ལམ་གྱི་རྒྱལ་པོ་བཞུགས་སོ། །

༄༅། །རྒྱ་གར་སྐད་དུ། ཨཱརྱ་མཻ་ཏྲཱི་པྲ་ཎི་དྷཱ་ན་རཱ་ཛ། བོད་སྐད་དུ།
འཕགས་པ་བྱམས་པའི་སྨོན་ལམ་གྱི་རྒྱལ་པོ། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །ཀུན་དགའ་བོ་ཇི་ལྟར་བྱང་ཆུབ་སེམས་དཔའ་སེམས་

༄༅། །དཔའ་ཆེན་པོ་བྱམས་པས་སྔོན་བྱང་ཆུབ་སེམས་དཔའི་སྤྱད་པ་སྤྱོདཔའི་
ཚེ༑ ཉིན་ལན་གསུམ་མཚན་ལན་གསུམ་དུ་བླ་གོས་ཕྲག་པ་གཅིག་ཏུ་གཟར་ཏེ། པུས་
མོ་གཡས་པའི་ལྷ་ང་ས་ལ་བཙུགས་ཏེ། ཐལ་མོ་སྦྱར་ནས་ཚིག་འདི་སྐད་ཅེས་སྨོན་ལམ་

བཏབ་བོ། །སངས་རྒྱས་ཀུན་ལ་ཕྱག་འཚལ་ལོ། །དྲང་སྲོང་ལྷ་མིག་ལྡན་པ་ཡི། །བྱང་ཆུབ་སེམས་དཔའ་རྣམས་དང་
ཡང་༑ །ཉན་ཐོས་རྣམས་ལ་ཕྱག་འཚལ་ལོ། །ངན་འགྲོ་ལས་ནི་བཟློག་བགྱིད་ཅིང་། །མཐོ་རིས་ལམ་ནི་རབ་སྟོན་ལ། །
རྒ་ཤི་མེད་པར་འདྲེན་བགྱིད་པ། །བྱང་ཆུབ་སེམས་ལ་ཕྱག་འཚལ་ལོ། །སེམས་ཀྱི་དབང་དུ་གྱུར་པས་ན། །བདག་གིས་
སྡིག་པ་ཅི་བགྱིས་པ། །སངས་རྒྱས་སྤྱན་སྔར་མཆིས་ནས་སུ། །བདག་གིས་དེ་དག་བཤགས་པར་བགྱི། །གང་ལས་རྣམ་
པ་གསུམ་གང་གིས། །བསོད་ནམས་ཚོགས་ནི་བསྐྱེད་པ་དེ། །བདག་གི་ཀུན་མཁྱེན་ས་བོན་ཏེ། །བདག་གི་བྱང་ཆུབ་མི་ཟད་

༄༅། །ཤོག །ཕྱོགས་བཅུ་དག་གི་ཞིང་ཁམས་སུ། །སངས་རྒྱས་མཆོད་པ་གང་བྱུང་བ། །སངས་
རྒྱས་མཁྱེན་པས་ཡི་རང་བ། །དེ་ལབདག་ནི་ཡི་རང་ངོ། །སྡིག་པ་ཐམས་ཅད་བཤགས་པར་བགྱི། །བསོད་ནམས་ཀུན་ལ་
ཡི་རང་ངོ༌། །སངས་རྒྱས་ཀུན་ལ་ཕྱག་འཚལ་ལོ། །བདག་ནི་ཡེ་ཤེས་མཆོག་ཐོབ་ཤོག །ཕྱོགས་བཅུ་དག་གི་ཕྱོགས་
རྣམས་ན། །ས་བཅུ་དག་ལ་གནས་པ་ཡི། །བྱང་ཆུབ་སེམས་དཔའ་བྱང་ཆུབ་མཆོག །འཚང་རྒྱ་བགྱིད་པར་བསྐུལ་མ་
འདེབས༑ །བྱང་ཆུབ་དམ་པར་སངས་རྒྱས་ཤིང་། །སྡེ་དང་བཅས་པའི་བདུད་བཏུལ་ནས། །སྲོག་ཆགས་ཀུན་ལ་སྨན་སླད་

དུ༑ །ཆོས་ཀྱི་འཁོར་ལོ་བསྐོར་གྱུར་ཅིག །ཆོས་རྔ་ཆེན་པོའི་སྒྲ་ཡིས་ནི། །སྡུག་བསྔལ་སེམས་ཅན་ཐར་བགྱིད་ཤོག །
བསྐལ་པ་བྱེ་བ་བསམ་ཡས་སུ། །ཆོས་སྟོན་མཛད་ཅིང་བཞུགས་གྱུར་ཅིག །འདོད་པའི་འདམ་དུ་བྱིང་གྱུར་ཅིང་། །སྲེད་
པའི་སྲད་བུས་དམ་ཅིངས་པ། །འཆིང་བ་ཀུན་གྱིས་བཅིངས་བདག་ལ། །རྐང་གཉིས་མཆོག་རྣམས་གཟིགས་སུ་
གསོལ༑ །སེམས་ཀྱི་དྲི་མར་གྱུར་པ་ལ། །སངས་རྒྱས་རྣམས་ནི་སྨོད་མི་མཛད། །སེམས་ཅན་རྣམས་ལ་བྱམས་ཐུགས་
ལྡན༑ །སྲིད་པའི་མཚོ་ལས་སྒྲོལ་བར་ཤོག །རྫོགས་པའི་སངས་རྒྱས་གང་བཞུགས་དང་། །གང་དག་འདས་དང་མ་བྱོན་

༄༅། །པ༑ །དེ་དག་རྗེས་སུ་བདག་སློབ་ཅིང་། །བྱང་ཆུབ་སྤྱད་པ་སྤྱོད་གྱུར་ཅིག །ཕ་རོལ་ཕྱིན་དྲུག་
རྫོགས་བགྱིས་ནས། །འགྲོ་དྲུག་སེམས་ཅན་མཐར་བགྱིད་ཤོག །མངོན་ཤེས་དྲུག་པོ་སྔོན་བགྱིས་ནས། །བླ་མེད་བྱང་ཆུབ་
རེག་གྱུར་ཅིག །མ་སྐྱེས་པ་དང་མི་འབྱུང་དང་། །རང་བཞིན་མ་མཆིས་གནས་མ་མཆིས། །རྣམ་རིག་མ་མཆིས་དངོས་མ་
མཆིས༑ །སྟོང་པའི་ཆོས་ནི་རྟོགས་པར་ཤོག །སངས་རྒྱས་དྲང་སྲོང་ཆེན་པོ་ལྟར། །སེམས་ཅན་མ་མཆིས་སྲོག་མ་
མཆིས༑ །གང་ཟག་མ་མཆིས་གསོ་མ་མཆིས། །བདག་མ་མཆིས་པའི་དོན་རྟོགས་ཤོག །བདག་འཛིན་བདག་གིར་འཛིན་

པ་ཡི། །དངོས་པོ་ཀུན་ལ་མི་གནས་པར། །སེམས་ཅན་ཀུན་ལ་ཕན་སླད་དུ། །སེར་སྣ་མ་མཆིས་སྦྱིན་གཏོང་ཤོག་
དངོས་པོ་དངོས་པོར་མ་མཆིས་པས། །བདག་གི་ལོངས་སྤྱོད་ལྷུན་གྲུབ་ཤོག །དངོས་པོ་ཐམས་ཅད་རྣམ་འཇིག་པའི་སྦྱིན་པའི་
ཕ་རོལ་ཕྱིན་རྫོགས་ཤོག །ཁྲིམས་ཀྱི་ཚུལ་ཁྲིམས་སྐྱོན་མེད་ཅིང་། །ཚུལ་ཁྲིམས་རྣམ་པར་དག་དང་ལྡན། རློམ་སེམས་མེད་
པའི་ཚུལ་ཁྲིམས་ཀྱིས། །ཚུལ་ཁྲིམས་ཕ་རོལ་ཕྱིན་རྫོགས་ཤོག །སའམ་ཡང་ན་ཆུའམ་མེད། །རླུང་གི་ཁམས་ལྟར་མི་
གནས་ཤིང་། །བཟོད་པའམ་ཁྲོ་བ་མ་མཆིས་པར། །བཟོད་པའི་ཕ་རོལ་ཕྱིན་རྫོགས་ཤོག །བརྩོན་འགྲུས་ཙམ་པའི་བརྩོན་

༄༅། །འགྲུས་ཀྱིས། །བརྟན་སྤྲོ་ལེ་ལོ་མ་མཆིས་ཤིང་། །སྟོབས་དང་ལྡན་པའི་ལུས་སེམས་ཀྱིས། །་
བརྩོན་འགྲུས་ཕ་རོལ་ཕྱིན་རྫོགསཤོག །སྒྱུ་མ་ལྟ་བུའི་ཏིང་འཛིན་དང་། །དཔའ་བར་འགྲོ་བའི་ཏིང་འཛིན་དང་། །རྡོ་རྗེ་ལྟ་
བུའི་ཏིང་འཛིན་གྱིས། །བསམ་གཏན་ཕ་རོལ་ཕྱིན་རྫོགས་ཤོག །རྣམ་པར་ཐར་པའི་སྒོ་གསུམ་དང་། །དུས་གསུམ་མཉམ་
པ་ཉིད་དང་ཡང་། །རིགས་སམ་མངོན་སུམ་བགྱིས་པ་ཡིས། །ཤེས་རབ་ཕ་རོལ་ཕྱིན་རྫོགས་ཤོག །སངས་རྒྱས་ཀུན་གྱིས་
བསྔགས་པ་དང་། །འོད་དང་གཟི་བརྗིད་འབར་བ་དང་། །བྱང་ཆུབ་སེམས་དཔའི་བརྩོན་འགྲུས་ཀྱིས། །བདག་གི་བསམ་པ་

རྫོགས་གྱུར་ཅིག །དེ་ལྟར་སྤྱད་པ་སྤྱོད་བྱེད་ཅིང༌། །བྱམས་པ་གྲགས་དང་ལྡན་པ་ཡིས། །ཕ་རོལ་ཕྱིན་དྲུག་རྫོགས་བགྱིས་
ནས༑ །ས་བཅུ་པོ་ལ་རབ་ཏུ་གནས། །འདི་ནས་ཤི་འཕོས་གྱུར་མ་ཐག །དགའ་ལྡན་སྐྱེས་ནས་ཡིད་དགའ་བར། །མྱུར་
དུ་བྱམས་མགོན་མཉེས་བྱས་ནས། །བྱང་ཆུབ་ལུང་བསྟན་ཐོབ་པར་ཤོག །།

༄༅། །རྫོགས་ཆེན་པོ་ཀུན་ཏུ་བཟང་པོའི་སྨོན་ལམ་བཞུགས་སོ། ། 

༄༅། །ཧོ༔ སྣང་སྲིད་འཀོར་འདས་ཇམས་ཅད་ཀུན༔ གཞི་གཅིག་ལམ་
གཉིས་འབྲས་བུ་གཉིས༔ རིག་དང་མ་རིག་འཆོ་འཕྲུལ་ཏེ༔ ཀུན་ཏུ་བཟང་པོའི་སྨོན་
ལམགྱིས༔ ཐམས་ཅད་ཆོས་དབྱིངས་ཕོ་བྲང་དུ༔ མངོན་པར་རྫོགས་ཏེ་འཚང་རྒྱ་

༄༅། །ཤོག༔ ཀུན་གྱི་གཞི་ནི་འདུས་མ་བྱས༔ རང་བྱུང་ཀློང་ཡངས་
བརྗོད་དུ་མེད༔ འཁོར་འདས་གཉིས་ཀའི་མིང་མེད་དོ༔ དེ་ཉིད་རིག་ན་སངས་རྒྱས་
ཏེ༔ མ་རིག་སེམས་ཅན་འཁོར་བར་ཁྱམས༔ ཁམས་གསུམ་སེམས་ཅན་ཐམས་ཅད་

ཀྱིས༔ བརྗོད་མེད་གཞི་དོན་རིག་པར་ཤོག༔ ཀུན་ཏུ་བཟང་པོ་ང་ཡིས་ཀྱང་༔ རྒྱུ་རྐྱེན་མེད་པ་གཞི་ཡི་དོན༔ དེ་ཉིད་
གཞི་ལ་རང་བྱུང་རིག༔ ཕྱི་ནང་སྒྲོ་བསྐུར་སྐྱོན་མ་བཏགས༔ དྲན་མེད་མུན་པའི་སྒྲིབ་མ་གོས༔ དེ་ཕྱིར་རང་སྣང་སྐྱོན་མ་
གོས༔ རང་རིག་སོ་ལ་གནས་པ་ལ༔ སྲིད་གསུམ་འཇིགས་ཀྱང་དངངས་སྐྲག་མེད༔ འདོད་ཡོན་ལྔ་ལ་ཆགས་པ་མེད༔ 
རྟོག་མེད་ཤེས་པ་རང་བྱུང་ལ༔ རྡོས་པའི་གཟུགས་དང་དུག་ལྔ་མེད༔ རིག་པའི་གསལ་ཆ་མ་འགགས་པ༔ ངོ་བོ་གཅིག་
ལ་ཡེ་ཤེས་ལྔ༔ ཡེ་ཤེས་ལྔ་པོ་སྨིན་པ་ལས༔ ཐོག་མའི་སངས་རྒྱས་རིགས་ལྔ་བྱུང་༔ དེ་ལས་ཡེ་ཤེས་མཐའ་རྒྱས་པས༔

༄༅། །སངས་རྒྱས་བཞི་བཅུ་རྩ་གཉིས་བྱུང་༔ ཡེ་ཤེས་ལྔ་ཡི་རྩལ་ཤར་བས༔ ཁྲག་འཐུང་དྲུག་བཅུ་
ཐམ་པ་བྱུང་༔ དེ་ཕྱིར་གཞི་རིག་འཁྲུལ་མ་མྱོང་༔ ཐོག་མའི་སངས་རྒྱས་ང་ཡིན་པས༔ ང་ཡི་སྨོན་ལམ་བཏབ་པ་ཡིས༔
ཁམས་གསུམ་འཁོར་བའི་སེམས་ཅན་གྱིས༔ རང་བྱུང་རིག་པ་ངོ་ཤེས་ནས༔ ཡེ་ཤེས་ཆེན་པོ་མཐའ་རྒྱས་ཤོག༔ ང་ཡི་
སྤྲུལ་པ་རྒྱུན་མི་ཆད༔ བྱེ་བ་ཕྲག་བརྒྱ་བསམ་ཡས་འགྱེད༔ གང་ལ་གང་འདུལ་སྣ་ཚོགས་སྟོན༔ ང་ཡིས་ཐུགས་རྗེའི་
སྨོན་ལམ་གྱིས༔ ཁམས་གསུམ་འཁོར་བའི་སེམས་ཅན་ཀུན༔ རིགས་དྲུག་གནས་ནས་འཐོན་པར་ཤོག༔ དང་པོ་སེམས་

ཅན་འཁྲུལ་པ་རྣམས༔ གཞི་ལ་རིག་པ་མ་ཤར་བས༔ ཅི་ཡང་དྲན་མེད་ཐོམ་མེ་བ༔ དེ་ཀ་མ་རིག་འཁྲུལ་པའི་རྒྱུ༔ དེ་
ལ་ཧད་ཀྱིས་བརྒྱལ་བ་ལས༔ དངངས་སྐྲགཤེས་པ་ཟ་ཟི་འགྱུས༔ དེ་ལས་བདག་གཞན་དགྲར་འཛིན་སྐྱེས༔ བག་
ཆགས་རིམ་བཞིན་བརྟས་པ་ལས༔ འཁོར་བ་ལུགས་སུ་འཇུག་པ་བྱུང༔ དེ་ལས་ཉོན་མོངས་དུག་ལྔ་རྒྱས༔ དུག་ལྔའི་
ལས་ལ་རྒྱུན་ཆད་མེད༔ དེ་ཕྱིར་སེམས་ཅན་འཁྲུལ་པའི་གཞི༔ དྲན་མེད་མ་རིག་ཡིན་པའི་ཕྱིར༔ སངས་རྒྱས་ང་ཡི་སྨོན་
ལམ་གྱིས༔ ཀུན་གྱི་རིག་པ་རང་ཤེས་ཤོག༔ ལྷན་ཅིག་སྐྱེས་པའི་མ་རིག་པ༔ ཤེས་པ་དྲན་མེད་ཡེངས་པ་ཡིན༔ ཀུན་

༄༅། །ཏུ་བཏགས་པའི་མ་རིག་པ༔ བདག་གཞན་གཉིས་སུ་འཛིན་པ་ཡིན༔ ལྷན་ཅིག་ཀུན་བཏགས་
མ་རིག་གཉིས༔ སེམས་ཅན་ཀུན་གྱི་འཁྲུལ་གཞི་ཡིན༔ སངས་རྒྱས་ང་ཡིས་སྨོན་ལམ་གྱིས༔ འཁོར་བའི་སེམས་ཅན་
ཐམས་ཅད་ཀྱི༔ དྲན་མེད་འཐིབ་པའི་མུན་པ་སངས༔ གཉིས་སུ་འཛིན་པའི་ཤེས་པ་དངས༔ རིག་པའི་རང་ངོ་ཤེས་པར་
ཤོག༔ གཉིས་འཛིན་བློ་ནི་ཐེ་ཚོམ་སྟེ༔ ཞེན་པ་ཕྲ་མོ་སྐྱེས་པ་ལས༔ བག་ཆགས་འཐུག་པོ་རིམ་གྱིས་བརྟས༔ ཟས་
ནོར་གོས་དང་གནས་དང་གྲོགས༔ འདོད་ཡོན་ལྔ་དང་བྱམས་པའི་གཉེན༔ ཡིད་འོང་ཆགས་པའི་འདོད་པས་གདུངས༔

དེ་དག་འཇིག་རྟེན་འཁྲུལ་པ་ཏེ༔ གཟུང་འཛིན་ལས་ལ་ཟད་མཐའ་མེད༔ ཞེན་པའི་འབྲས་བུ་སྨིན་པའི་ཚེ༔ རྐམ་ཆགས་
གདུངས་པའི་ཡི་དྭགས་སུ༔ སྐྱེས་ནས་བཀྲེས་སྐོམ་ཡ་རེ་ང་༔ སངས་རྒྱས་ང་ཡི་སྨོན་ལམ་གྱིས༔ འདོད་ཆགས་ཞེན་
པའི་སེམས་ཅན་རྣམས༔ འདོད་པའི་གདུང་བ་ཕྱིར་མ་སྤངས༔ འདོད་ཆགས་ཞེན་པ་ཚུར་མ་བླངས་༔ ཤེས་པ་རང་སོར་
ཀློད་པ་ཡིས༔ རིག་པ་རང་སོ་ཟིན་གྱུར་ནས༔ ཀུན་རྟོག་ཡེ་ཤེས་ཐོབ་པར་ཤོག༔ ཕྱི་རོལ་ཡུལ་གྱི་སྣང་བ་ལ༔
འཇིགས་སྐྲག་ཤེས་པ་ཕྲ་མོ་འགྱུས༔ སྡང་བའི་བག་ཆགས་བརྟས་པ་ལས༔ དགྲར་འཛིན་བརྡེག་གསོད་ཧྲག་པ་སྐྱེས༔

༄༅། །ཞེ་སྡང་འབྲས་བུ་སྨིན་པའི་ཚེ༔ དམྱལ་བའི་བཙོ་བསྲེག་སྡུག་རེ་བསྔལ༔ སངས་རྒྱས་ང་ཡི་
སྨོན་ལམ་གྱིས༔ འགྲོ་དྲུག་སེམས་ཅན་ཐམས་ཅད་ཀྱི༔ ཞེ་སྡང་དྲག་པོ་སྐྱེས་པའི་ཚེ༔ སྤང་བླང་མི་བྱ་རང་སོར་ཀློདཿ
རིག་པ་རང་སོ་ཟིན་གྱུར་ནས༔ གསལ་བའི་ཡེ་ཤེས་ཐོབ་པར་ཤོག༔ རང་སེམས་ཁེངས་པར་གྱུར་པ་ལ༔ གཞན་ལ་
འགྲན་སེམས་སྨད་པའི་བློ༔ ང་རྒྱལ་དྲག་པོའི་སེམས་སྐྱེས་པས༔ བདག་གཞན་འཐབ་རྩོད་སྡུག་བསྔལ་མྱོང་༔ ལས་
དེའི་འབྲས་བུ་སྨིན་པའི་ཚེ༔ འཕོ་ལྟུང་མྱོང་བའི་ལྷ་རུ་སྐྱེ༔ སངས་རྒྱས་ང་ཡི་སྨོན་ལམ་གྱིས༔ ཁེངས་སེམས་སྐྱེས་པའི་

སེམས་ཅན་རྣམས༔ དེ་ཚེ་ཤེས་པ་རང་སོར་ཀློད༔ རིག་པ་རང་སོ་ཟིན་གྱུར་ནས༔ མཉམ་པ་ཉིད་ཀྱི་དོན་རྟོགས་ཤོག༔
གཉིས་འཛིན་བརྟས་པའི་བག་ཆགས་ཀྱིས༔ བདག་བསྟོད་གཞན་སྨོད་ཟུག་རྡུ་ལས༔ འཐབ་རྩོད་འགྲན་སེམས་བརྟས་པ་
ལས༔ གསོད་གཅོད་ལྷ་མིན་གནས་སུ་སྐྱེ༔ འབྲས་བུ་དམྱལ་བའི་གནས་སུ་ལྟུང་༔ སངས་རྒྱས་ང་ཡི་སྨོན་ལམ་གྱིས༔ 
འགྲན་སེམས་འཐབ་རྩོད་སྐྱེས་པ་རྣམས༔ དགྲར་འཛིན་མི་བྱ་རང་སོརཀློད༔ ཤེས་པ་རང་སོ་ཟིན་གྱུར་ནས༔ ཕྲིན་ལས་
ཐོགས་མེད་ཡེ་ཤེས་ཤོག༔ དྲན་མེད་གཏང་སྙོམས་ཡེངས་པ་ཡིས༔ འཐིབས་དང་རྨུགས་དང་བརྗེད་པ་དང་༔ བརྒྱལ་

༄༅། ་།དང་ལེ་ལོ་གཏི་མུག་པས༔ འབྲས་བུ་སྐྱབས་མེད་བྱོལ་སོང་འཁྱམས༔ སངས་རྒྱས་ང་ཡི་སྨོན་
ལམ་གྱིས༔ གཏི་མུག་བྱིང་པའི་མུན་པ་ལ༔ དྲན་པ་གསལ་བའི་མདངས་ཤར་བས༔ རྟོག་མེད་ཡེ་ཤེས་ཐོབ་པར་ཤོག༔
ཁམས་གསུམ་སེམས་ཅན་ཐམས་ཅད་ཀུན༔ ཀུན་གཞི་སངས་རྒྱས་ང་དང་མཉམ༔ དྲན་མེད་འཁྲུལ་པའི་གཞི་རུ་སོང་
ད་ལྟ་དོན་མེད་ལས་ལ་སྤྱོད༔ ལས་དྲུག་རྨི་ལམ་འཁྲུལ་པ་འདྲ༔ ང་ནི་སངས་རྒྱས་ཐོག་མ་ཡིན༔ འགྲོ་དྲུག་སྤྲུལ་པས་
འདུལ་བའི་ཕྱིར༔ ཀུན་ཏུ་བཟང་པོའི་སྨོན་ལམ་གྱིས༔ སེམས་ཅན་ཐམས་ཅད་མ་ལུས་པ༔ ཆོསཀྱི་དབྱིངས་སུ་འཚང་རྒྱ་

ཤོག༔ ཨ་ཧོ༔ ཕྱིན་ཆད་རྣལ་འབྱོར་སྟོབས་ཅན་གྱིས༔ འཁྲུལ་མེད་རིག་པ་རང་གསལ་ནས༔ སྨོན་ལམ་སྟོབས་ཅན་
འདི་བཏབ་པས༔ འདི་ཐོས་སེམས་ཅན་ཐམས་ཅད་ཀུན༔ སྐྱེ་བ་གསུམ་ནས་མངོན་འཚང་རྒྱ༔ ཉི་ཟླ་གཟའ་ཡིས་ཟིན་
པའམ༔ སྒྲ་དང་ས་གཡོས་བྱུང་བའམ་ཉི་མ་ལྡོག་འགྱུར་ལོ་འཕོ་དུས༔ རང་ཉིད་ཀུན་ཏུ་བཟང་པོར་བསྐྱེད༔ ཀུན་
གྱིས་ཐོས་པར་འདི་བརྗོད་ན༔ ཁམས་གསུམ་སེམས་ཅན་ཐམས་ཅད་ལ༔ རྣལ་འབྱོར་དེ་ཡི་སྨོན་ལམ་གྱིས༔ སྡུག་
བསྔལ་རིམ་བཞིན་གྲོལ་ནས་ཀྱང་༔ མཐའ་རུ་སངས་རྒྱས་ཐོབ་པར་འགྱུར༔ ཞེས་གསུངས་སོ། །རྫོགས་པ་ཆེན་པོ་ཀུན་ཏུ་བཟང་པོའི་

༄༅།། །དགོངས་པ་བཟང་ཐལ་དུ་བསྟན་པའི་རྒྱུད་ལས། སྨོན་ལམ་སྟོབས་པོ་ཆེ་བཏབ་པས་སེམས་ཅན་ཐམས་ཅད་སངས་མི་རྒྱ་བའི་དབང་མེད་པར་
བསྟན་པའི་ལེའུ་དགུ་པ་ཁོལ་དུ་ཕྱུངས་པའོ།། །།

༄༅། ་།ན་མོ་གུ་རུ༔ སློབ་དཔོན་ཆེན་པོ་པདྨ་འབྱུང་གནས་ལྷོ་ནུབ་སྲིན་པོའི་ཡུལ་དུ་གཤེགས་པའི་དུས༔ མང་ཡུལ་གུང་ཐང་ལ་ཐོག་ཏུ་ཡེ་ཤེས་
མཚོ་རྒྱལ་གྱིས་ཕྱག་དང་བསྐོར་བ་བྱས༔ གུ་རུའི་ཞབས་སྤྱི་བོར་བླངས་ནས་སྨོན་ལམའདི་ལྟར་བཏབ་པ༔ མ་ཧཱ་གུ་རུའི་བྱིན་རླབས་ཀྱིས༔ བདག་ཀྱང་ཚེ་
རབས་ཐམས་ཅད་དུ༔ ཞིང་ཁམས་དག་པའི་ཕོ་བྲང་དུ༔ བླ་མ་འབྲལ་མེད་བསྟེན་པར་ཤོག༔ མོས་གུས་ལྟེམས་རྐྱང་མེད་
པ་ཡིས༔ མཉེས་པའི་ཞབས་ཏོག་འགྲུབ་པ་དང་༔ དགོངས་པ་ཟབ་མོ་ཐུགས་ཀྱི་བཅུད༔ བྱིན་རླབས་བདུད་རྩིའི་ལུང་
ཐོབ་ཤོག༔ སྐུ་གསུང་ཐུགསཀྱི་བྱིན་རླབས་ཀྱིས༔ ལུས་ངག་ཡིད་གསུམ་སྨིན་པ་དང་༔ ཟབ་མོའི་བསྐྱེད་རྫོགས་རྣམ་

གཉིས་ལ༔ དབང་ཐོབ་སྒྲུབ་པ་བྱེད་པར་ཤོག༔ ལོག་རྟོགས་བདུད་ཀྱི་ཚོགས་རྣམས་དང་༔ ནད་གདོན་བར་ཆད་ཞི་བ་
དང་༔ འཁོར་དང་ལོངས་སྤྱོད་རྒྱས་པ་ཡིས༔ བསམ་པ་ཡིད་བཞིན་འགྲུབ་པར་ཤོག༔ དུར་ཁྲོད་རི་ཁྲོད་གངས་ཁྲོད་
སོགས༔ ཕུན་སུམ་ཚོགས་པའི་གནས་ཉིད་དུ༔ ཏིང་འཛིན་ཟབ་མོའི་དགོངས་བཅུད་ལ༔ རྟག་ཏུ་སྒྲུབ་པ་བྱེད་པར་ཤོག༔
སྒྲུབ་པ་བྱས་པའི་འབྲས་བུ་ཡིས༔ ཕྲིན་ལས་རྣམ་བཞི་འགྲུབ་པ་དང་༔ ལྷ་སྲིན་བྲན་དུ་འཁོལ་ནས་ཀྱང་༔ སངས་
རྒྱས་བསྟན་པ་བསྲུང་བར་ཤོག༔ སྟོན་པས་གསུངས་པའི་དམ་ཆོས་རྣམས༔ རྩོལ་མེད་རྒྱུད་ལ་འཆར་བར་ཤོག༔ མཁྱེན་

༄༅། །པ་མཆོག་ལ་མངའ་བརྙེས་ནས་རྟོགས་པ་མཆོག་དང་ལྡན་པར་ཤོག༔ བྱང་ཆུབ་སེམས་ཀྱི་
རྟེན་འབྲེལ་གྱིས༔ སྐྱེ་འགྲོ་མ་ལུས་དབང་བསྡུས་ནས༔ ཐོགས་མེད་ཡིད་བཞིན་ནོར་བུའི་མཐུས༔ འབྲེལ་ཚད་དོན་དང་
ལྡན་པར་ཤོག༔ སངས་རྒྱས་བསྟན་པ་དར་བའི་མཐུས༔ བརྒྱུད་འཛིན་ཆོས་སྟོན་རྒྱས་པ་དང་༔ འགྲོ་ཀུན་བདེ་ལ་འཁོད་
ནས་ཀྱང་༔ ཞིང་ཁམས་ཐམས་ཅད་དག་པར་ཤོག༔ བདག་གི་ལུས་ངག་ཡིད་གསུམགྱིས༔ གདུལ་བྱ་སོ་སོའི་བློ་ཡུལ་
དུ༔ གང་ལ་གང་འདུལ་སྤྲུལ་པའི་སྐུ༔ དཔག་ཏུ་མེད་པར་འབྱུང་བར་ཤོག༔ མདོར་ན་འཁོར་འདས་མ་ལུས་ཀུན༔

གུ་རུ་ཉིད་དང་དབྱེར་མེད་ཅིང་༔ སྐུ་གསུམ་འདུ་འབྲལ་མེད་པ་ཡི༔ རྣམ་མཁྱེན་སངས་རྒྱས་མྱུར་ཐོབ་ཤོག༔ སེམས་ཅན་
གསོལ་བ་འདེབས་པར་ཤོག༔ བླ་མས་བྱིན་གྱིས་རློབས་པར་ཤོག༔ ཡི་དམ་དངོས་གྲུབ་སྟེར་བར་ཤོག༔ མཁའ་འགྲོས་
ལུང་བསྟན་བྱེད་པར་ཤོག༔ ཆོས་སྐྱོང་བར་ཆད་བསལ་བར་ཤོག༔ སངས་རྒྱས་བསྟན་པ་དར་ཞིང་རྒྱས་པར་ཤོག 
སེམས་ཅན་ཐམས་ཅད་བདེ་ཞིང་སྐྱིད་པར་ཤོག༔ ཉིན་དང་མཚན་དུ་ཆོས་ལ་སྤྱོད་པར་ཤོག༔ རང་གཞན་དོན་གཉིས་ལྷུན་གྱིས་
གྲུབ་པར་ཤོག༔ རང་བཞིན་དག་པའི་དགེ་བ་འདིས༔ འཁོར་བ་ངན་སོང་དོང་སྤྲུག་ནས༔ སྲིད་མཚོར་སླར་ཡང་མི་

༄༅། །གནས་ཤིང་༔ ཕྱམ་གཅིག་སྐུ་གསུམ་མངོན་གྱུར་ཤོག༔ རྒྱལ་བ་ཀུན་གྱི་གསང་ཆེན་མཛོད༔
བླ་མེད་མཆོག་གི་བསྟན་པ་འདི༔ ཇི་ལྟར་མཁའ་ལ་ཉི་ཤར་བཞིན༔ རྒྱལ་ཁམས་ཡོངས་ལ་དར་རྒྱས་ཤོག༔ བདག་གི་
དགེ་བའི་རྩ་བ་འདི་དང་དགེ་བའི་རྩ་བ་གཞན་དག་ཀྱང་བསྐྱེད་ནས༔ དཔལ་ལྡན་བླ་མའི་ཐུགས་དགོངས་ཡོངས་སུ་རྫོགས་པའི་
ཡོན་ཏན་དང་ལྡན་པར་གྱུར་ཅིག༔ སངས་རྒྱས་ཀྱི་བསྟན་པ་རིན་པོ་ཆེ་དརཞིང་རྒྱས་པར་བྱེད་པའི་སྐྱེས་བུ་སྟོབས་ལྡན་དུ་གྱུར་
ཅིག༔ མཁྱེན་པ་དང་བརྩེ་བ་ནུས་པ་གསུམ་མཐར་ཕྱིན་ནས་རྫོགས་པའི་སངས་རྒྱས་སུ་གྱུར་ཅིག༔ འགྲོ་བ་རིགས་དྲུག་ན་

གནས་པའི་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་ཏེ་མྱུར་དུ་མངོན་པར་རྫོགས་པར་སངས་རྒྱས་པར་
གྱུར་ཅིག༔ བདག་འདྲ་པདྨ་གླིང་པས་ལྷོ་བྲག་སྨན་མདོའི་བྲག་སེང་གེའི་གདོང་པ་ཅན་ནས་གདན་དྲངས་པའོ།། །།

༄༅། །སྔ་འགྱུར་བསྟན་པ་རྒྱས་པའི་སྨོན་ལམ་བཞུགས་སོ། །

༄༅། །སྔ་འགྱུར་བསྟན་པ་རྒྱས་པའི་སྨོན་ལམ་ཆོས་རྒྱལ་དགྱེས་པའི་ཞལ་ལུང་ཞེས་བྱ་བ། །དེ་ཡང་དུས་ཀྱི་
ཐ་མར་རྩ་གསུམ་ལྷ་ཡི་ཐུགས་རྒྱུད་བསྐུལ་ནས་བསྟན་པའི་སྙིང་པོ་རིན་པོ་ཆེ་རྒྱས་པར་གྱུར་ཅིག་སྙམ་དུ་ལན་ཅིག་ཙམ་མོས་པ་
ཡང་བསོད་ནམས་ཚད་མེད་པ་དང་ལྡན་ཅིང་། རྒྱལ་བའི་སྲས་ཀྱི་སྨོན་ལམ་ཡོངས་སུ་རྫོགས་ནསསྐྱེ་བ་ཀུན་ཏུ་རྒྱལ་བའི་ཆོས་

༄༅། །དང་ཆོས་ཀྱི་སྙིང་པོ་ཟབ་མོའི་ཐེག་པ་དང་འཕྲད་ནས་འཛིན་སྐྱོང་སྤེལ་བས་མྱུར་དུ་རྣམ་པ་ཐམས་ཅད་
མཁྱེན་པའི་ཡེ་ཤེས་ལ་རེག་པར་འགྱུར་བའི་དགོས་པ་ཡོད་པས། །སྐལ་བཟང་རྣམས་ཀྱི་དུས་དུས་དང་།
མང་གི་སྐབས་སུ་འདི་ལྟར་སྨོན་ལམ་གདབ་པར་བྱ་སྟེ། ན་མོ།

སྲས་དང་བཅས། །ཁྱད་པར་མཉམ་མེད་ཤཱཀྱའི་རྒྱལ་པོ་དང་། །རྒྱལ་སྲས་བརྒྱད་དང་གནས་བརྟན་འཕགས་པའི་
ཚོགས༑ །མཁྱེན་བརྩེའི་བདག་ཉིད་མཆོག་རྣམས་དགོངས་སུ་གསོལ། །ཕན་བདེའི་འབྱུང་གནས་བསྟན་པ་རིན་པོ་ཆེ། །
སྟོན་དང་སེམས་དཔའ་འཕགས་པ་མཆོག་རྣམས་ཀྱིས། །ཡང་ཡང་དཀའ་བས་རྩལ་ཞིང་བརྣག་པའི་དོན། །མཚོ་སྐྱེས་རྒྱལ་
བའི་བསྟན་པ་རྒྱས་གྱུར་ཅིག །མཁན་སློབ་ཆོས་རྒྱལ་སྤྲུལ་པའི་ལོ་པཎ་དང་། །བཀའ་གཏེར་རིག་འཛིན་བརྒྱུད་པ་ཡི་དམ་
ལྷ། །མ་མགོན་གཟའ་རྡོར་རྒྱུད་གསུམ་དྲེགས་པའི་ཚོགསཾ། །སྔ་འགྱུར་རྩ་གསུམ་ལྷ་ཚོགས་དགོངས་སུ་གསོལ། །ཐུབ་

༄༅། །བསྟན་མདོ་དང་སྔགས་ཀྱི་ཚུལ་མཐའ་དག །གངས་ཅན་ལྗོངས་སུ་རྩེ་བས་དྲངས་གྱུར་པ། ། །
ཆེས་ཆེར་སྤེལ་བའི་རྡོ་རྗེའི་དམ་དགོངས་ནས། །མཚོ་སྐྱེས་རྒྱལ་བའི༴ ཕྱོགས་དུས་རྒྱལ་བའི་སྐུ་གསུང་ཐུགས་རྡོ་རྗེ།
རིགས་གསུམ་སེམས་དཔའི་སྒྱུ་འཕྲུལ་རོལ་མོ་ཡིས། །གངས་ཅན་ཕན་བདེའི་ཉི་མ་གསལ་བར་མཛད། །མཚོ་སྐྱེས
རྒྱལ་དང་རྒྱལ་སྲས་འཕགས་པ་ཆེན་པོའི་ཚོགས། །བསམ་བཞིན་སྤྲུལ་པའི་ཟློས་གར་ཉེར་བཟུང་ནས། །དྲི་མེད་རྒྱལ་བསྟན་
ནོར་བུའི་རྒྱལ་མཚན་སྒྲེང་། མཚོ་སྐྱེས་རྒྱལ༔ ཐུན་མོང་ཐུན་མིན་གཞུང་ཀུན་རང་དབང་གིས། །མ་ནོར་བསྒྱུར་ཞུས་

གཏན་ལ་ཕབ་པ་ཡིས། །གངས་ལྗོངས་སྣང་བའི་སྒོ་ཆེན་ཐོག་མར་ཕྱེས། །མཚོ་སྐྱེས་སྐལ་བཟང་གདུལ་བྱས་མདོ་དང་
སྔགས་ཀྱི་ཚུལ། །ཉམས་སུ་ལེན་ལ་གཞན་དྲིང་མི་འཇོག་པར། །བཀའ་དང་དགོངས་པ་འགྲེལ་བའི་གཞུང་ཀུན་རྫོགས། །
མཚོ་སྐྱེས བདེན་གསུང་བཀའ་ཡི་རྒྱ་མཚོ་ཆེན་པོ་ལ། །ཟབ་མོའི་ཆོས་གཏེར་ནོར་བུས་མངོན་པར་མཛེས། །མདོ་དང་
སྔགས་ཀྱི་ལམ་བཟང་ཟུང་དུ་འབྲེལ། །མཚོ་སྐྱེས ་རྨད་བྱུང་ཟ་ཧོར་མཁན་པོའི་སྤྱོད་པ་དང་། །མཚུངས་མེད་དཔལ་ལྡན་
ཀླུ་ཡི་ལྟ་བ་གཉིས། །ཟུང་འབྲེལ་བརྒྱུད་པའི་བཀའ་སྲོལ་ཕྱག་རྒྱས་བཏབ། །མཚོ་སྐྱེས༔ ཟབ་མོའི་ནང་རྒྱུད་སྡེ་གསུམ་

༄༅། །དགོངས་པའི་བཅུད། །ཐུན་མིན་མན་ངག་གསང་བའི་ལམ་མཆོག་ནས། །འཇའ་ལུས་ཆོས་སྐུར་
གཤེགས་པའི་ངོ་མཚར་འབར། །མཚོ་སྐྱེས རབ་འབྱམས་ཞི་ཁྲོའི་ཁྱབ་བདག་སྒྲུབ་སྡེ་བརྒྱད། །བཀའ་བབ་རིག་འཛིན་
སོ་སོའི་དགོངས་བཅུད་དང༌། །ཀུན་འདུས་པདྨའི་བཀའ་སྲོལ་གཅིག་ཏུ་འཁྱིལ། །མཚོ་སྐྱེས རྒྱུ་དང་འབྲས་བུ་གསང་
སྔགས་ཐེག་པ་ཆེ། །ཚང་ལ་མ་ནོར་རིག་འཛིན་བརྒྱུད་པའི་ལུང་། །ཌཱ་ཀིའི་ཞལ་གྱི་དྲོད་རླངས་ཐོ་ལེ་བ། །མཚོ་སྐྱེས
རྡོ་རྗེ་འཆང་གི་དགོངས་དོན་བདུད་རྩིའི་བཅུད། །མཁས་གྲུབ་བྱེ་བའི་ཞལ་ནས་སྙན་དུ་བརྒྱུད། །རྟོག་གེ་ངན་པའི་རང་བཟོས་

མ་བསླད་པ། །མཚོ་སྐྱེས༴ གསེརཞིང་ནོར་བུའི་སྤྲས་པའི་ཡོན་གྱིས་ཀྱང་། །མི་འགུགས་དབྱིངས་ཀྱི་མཁའ་འགྲོའི་
ཐུགས་མཛོད་ཆོས། །བརྩེ་བས་རྗེས་འཇུག་སྐལ་པ་ཁོ་ནར་བཀྲམ། །མཚོ་སྐྱེས༴ ངོ་བོ་ཀ་ནས་དག་པའི་ཡེ་ཤེས་ལ། །
རང་བཞིན་ལྷུན་གྱིས་གྲུབ་པའི་གདངས་ཤར་བས། ། །བླུན་སྒོམ་སེམས་ལས་འདས་པའི་རྫོགས་པ་ཆེ། །མཚོ་སྐྱེས༴ ཡོད་
མེད་ཕྱོགས་རེར་ཞེན་པའི་དམིགས་གཏདཞིག །མཐར་འཛིན་ལྟ་བའི་འཛིན་སྟངས་དྲུང་ནས་ཕྱུང་། གཞི་ལམ་འབྲས་བུ་སྣང་
སྟོང་ཟུང་དུ་འཇུག །མཚོ་སྐྱེས༴ དུས་གསུམ་རྒྱལ་བའི་དགོངས་པ་མཐར་ཐུག་དོན། །ཟབ་ཞི་སྤྲོས་བྲལ་འོད་གསལ་

༄༅། །འདུས་མ་བྱས། །རིག་སྟོང་མི་ཤིགས་རྡོ་རྗེ་གྲུབ་པའི་མཐའ། །མཚོ་སྐྱེས༴ མང་དུ་ཐོས་པ་
ལུང་གི་སྤྲིན་འཁྲིགས་ཤིང་། །ཕ་རོལ་རྒོལ་འཇོམས་རིག་པའི་གློག་ཕྲེང་འབར། །མན་ངག་གནད་ཀྱི་བདུད་རྩི་སྙིང་ལ་
སིམ༑ །མཚོ་སྐྱེས༴ །རྨད་བྱུང་ཨ་ཏི་ཡོ་གའི་གསེང་ལམ་ནས། །མ་ལུས་རྒྱལ་བ་ཀུན་གྱི་ཡེ་ཤེས་སྐུ། །ཁྱབ་བདག་
འཇམ་དཔལ་རྡོ་རྗེར་རབ་བསྒྲུབས་པ། །མཚོ་སྐྱེས༴ ཡང་དག་ཚད་མ་གསུམ་གྱི་ང་རོ་ཡིས། །ལྟ་དམན་རི་དྭགས་ཚོགས་
རྣམས་སྐྲག་མཛད་པ། །ཐེག་མཆོག་སེང་གེའི་སྒྲ་དབྱངས་ས་གསུམ་ཁྱབ། །མཚོ་སྐྱེས༴ རྒྱལ་བསྟན་ཡོངས་སུ་རྫོགས་

པའི་གོས་བཟང་རྩེར། །འོད་གསལ་རྡོ་རྗེ་སྙིང་པོའི་ཏོག་མཛེས་པ། །ཕྱོགས་ལས་རྣམ་པར་རྒྱལ་བའི་རྒྱལ་མཚན་མཐོ།།
མཚོ་སྐྱེས བདག་སོགས་དེང་ནས་འགྲོ་བ་ཇི་སྲིད་དུ། །བསྟན་དང་བསྟན་པའི་སྙིང་པོ་ཡོངས་རྫོགས་པ། །མཁའ་ཁྱབ་
ཞིང་དུ་འཛིན་སྐྱོང་སྤེལ་བ་ཡིས། །མཚོ་སྐྱེས༴ མདོར་ན་མཁས་བཙུན་གྲུབ་པའི་རྣམ་ཐར་གྱིས། །རྒྱལ་བསྟན་སྤེལ་བའི་
ཕྲིན་ལས་མཁའ་ཁྱབ་པའི། །བསྟན་འཛིན་དམ་པས་ས་སྟེང་ཡོངས་གང་ནས། །མཚོསྐྱེས༴ དཔལ་ལྡན་བླ་མའི་སྐུ་ཚེ་
རབ་བརྟན་ཅིང་། །བསྟན་པའི་སྦྱིན་བདག་མངའ་ཐང་དར་བ་ཡིས། །ཆོས་སྲིད་མི་ནུབ་ནོར་བུའི་རྒྱལ་མཚན་བསྒྲེངས། །

༄༅། །མཚོ་སྐྱེས་རྒྱལ་བའི་བསྟན་པ་རྒྱས་གྱུར་ཅིག །ཅེས་རྒྱལ་བ་ཐམས་ཅད་ཀྱི་ངོ་བོ་དཔལ་ལྡན་སངས་རྒྱས་པདྨ་སྐྱེས་འཆི་
མེད་མཚོར་འཁྲུངས་རྒྱལ་བའི་བསྟན་པ་སྔ་འགྱུར་རྙིང་མ་ཞེས་གྲགས་པ་འདི་ནི་རྒྱལ་བསྟན་ཡོངས་སུ་རྫོགས་པའི་ཕྱི་མོ་ཡིན་ཅིང་ཟབ་གནད་ཆེ་དུ་མའི་ཁྱད་ཆོས་དང་། །ལྟ་སྒོམ་རྣམ་
པར་དག་པ་རྒྱལ་བ་དགྱེས་པའི་ལམ་བཟང་མ་ནོར་བ་ཡིན་པ་འདི་ངོ་ཤེས་ནས་ནོར་བུརིན་པོ་ཆེ་བྱི་དོར་བྱས་ཏེ་རྒྱལ་མཚན་གྱི་རྩེ་ལ་མཆོད་པ་བཞིན་དུ་གང་ཟག་སྐལ་པ་དང་ལྡན་པ་རྣམས་
ཀྱིས་འཆད་རྩོད་རྩོམ་གསུམ་གྱི་ཕྲིན་ལས་རླབས་པོ་ཆེས་ཕྱོགས་ཐམས་ཅད་དུ་དར་ཞིང་རྒྱས་པར་མཛད་པའི་ཐུགས་ཁུར་བཞེས་པ་དང་། དེ་ལྟ་བུའི་བཞེད་པ་ཡིད་ཞིན་དུ་འགྲུབ་པའི་
རྟེན་འབྲེལ་སྨོན་ཚིག་ཏུ་རྙིང་བསྟན་ལ་ལྷག་བསམ་རྣམ་པར་དཀར་བ་མི་ཕམ་འཇམ་དབྱངས་རྣམ་རྒྱལ་རྒྱ་མཚོས་གནས་དུས་རྟེན་འབྲེལ་དགེ་བར་གུང་ཐུན་ལ་ཤར་མར་བྲིས་པ་དགེ་

ལེགས་འཕེལ།།

༄༅། །མཁས་གྲུབ་རཱ་ག་ཨ་སྱས་མཛད་པའི་རྣམ་དག་བདེན་ཆེན་ཞིང་གི་སྨོན་ལམ་
ཞེས་བྱ་བ་བཞུགས་སོ། །

༄༅། །འདི་ཉིད་ཆག་མེད་ཐུགས་དམ་མཛོད། །ལག་པ་ན་ཡང་འབད་ནས་བྲིས། །མང་པོ་འགའ་ལ་ཨེ་
ཕན་བསམ། །དཔེ་གཅོད་འདོད་མི་གདའ་ན་གཡོར། །འདི་ལས་ཕན་ཡོན་ཆེ་བ་མེད། །འདི་ལས་ཟབ་པའི་གདམས་ངག་
མེད༑ །ང་ཡི་ཆོས་ཀྱི་རྩ་བ་ཡིན། །རང་གར་མ་སྐྱར་ཉམས་ལེན་འབུང༌། །འདི་མདོ་ལུགས་ཡིན་པའི་ཕྱིར།། ལུང་མ་

༄༅། །ཐོབ་ཀྱང་འདོན་ནི་རུང་། །ཨེ་མ་ཧོ། འདི་ནི་ཉི་མ་ནུབ་ཀྱི་ཕྱོགས་རོལ་
ས་ན། །རྣམ་པར་དག་པའི་ཞིང་ཁམས་བདེ་བ་ཅན། །བདག་གི་ཆུ་བུར་མིག་གིས་མ་

མཐོང་ཡང་། །རང་སེམས་གསལ་བའི་ཡུལ་ལ་ལམ་མེར་གསལ། །དེ་ན་བཅོམ་ལྡན་རྒྱལ་བ་འོད་དཔག་མེད། །པདྨ་རཱ་
གའི་མདོག་ཅན་གཟི་བརྗིད་འབར། དབུ་ལ་གཙུག་ཏོར་ཞབས་ལ་འཁོར་ལོ་སོགས། །མཚན་བཟང་སོ་གཉིས་དཔེ་བྱད་བརྒྱད་
ཅུས་སྤྲས། །ཞལ་གཅིག་ཕྱག་གཉིས་མཉམ་བཞག་ལྷུང་བཟེད་འཛིན། །ཆོས་གོས་རྣམ་གསུམ་གསོལ་ཞིང་སྐྱིལ་ཀྲུང་
གིས༑ །པདྨ་སྟོང་ལྡན་ཟླ་བའི་གདན་སྟེང་དུ། །བྱང་ཆུབ་ཤིང་ལ་སྐུ་རྒྱབ་བརྟེན་མཛད་དེ། །ཐུགས་རྗེའི་སྤྱན་གྱིས་རྒྱང་ནས་
བདག་ལ་གཟིགས། །གཡས་སུ་བྱང་ཆུབ་སེམས་དཔའ་སྤྱན་རས་གཟིགས། །སྐུ་མདོག་དཀར་པོ་ཕྱག་གཡོན་པད་དཀར་

༄༅། །འཛིན། །གཡོན་དུ་བྱང་ཆུབ་སེམས་དཔའ་མཐུ་ཆེན་ཐོབ། །སྔོན་པོ་རྡོ་རྗེས་མཚན་པའི་པདྨ་
གཡོན༑ །གཡས་གཉིས་སྐྱབས་སྦྱིན་ཕྱག་རྒྱ་བདག་ལ་བསྟན། །གཙོ་བོ་གསུམ་པོ་རི་རྒྱལ་ལྷུན་པོ་བཞིན། །ལྷང་ངེ་ལྷན་ནེ་
ལྷམ་མེར་བཞུགས་པའི་འཁོར། །བྱང་ཆུབ་སེམས་དཔའི་དགེ་སློང་བྱེ་བ་འབུམ། །ཀུན་ཀྱང་གསེར་མདོག་མཚན་དང་དཔེ་
བྱད་བརྒྱན། །ཆོས་གོས་རྣམས་གསུམ་གསོལ་ཞིང་སེར་ལྟེམ་མེ། །མོས་གུས་ཕྱག་ལ་ཉེ་རིང་ཁྱད་མེད་ཕྱིར། །བདག་གི་སྒོ་
གསུམ་གུས་པས་ཕྱག་འཚལ་ལོ། །ཆོས་སྐུ་སྣང་བ་མཐའ་ཡས་རིགས་ཀྱི་བདག །ཕྱག་གཡས་འོད་ཟེར་ལས་སྤྲུལ་སྤྱན་

རས་གཟིགས། །ཡང་སྤྲུལ་སྤྱན་རས་གཟིགས་དབང་བྱེ་བ་བརྒྱ། །ཕྱག་གཡོན་འོད་ཟེར་ལས་སྤྲུལ་སྒྲོལ་མ་སྟེ། །ཡང་
སྤྲུལ་སྒྲོལ་མ་བྱེ་བ་ཕྲག་བརྒྱ་འགྱེད། །ཐུགས་ཀྱི་འོད་ཟེར་ལས་སྤྲུལ་པདྨ་འབྱུང་། །ཡང་སྤྲུལ་ཨོ་རྒྱན་བྱེ་བ་ཕྲག་བརྒྱ་
འགྱེད༑ །ཆོས་སྐུའོད་དཔག་མེད་ལ་ཕྱག་འཚལ་ལོ། །སངས་རྒྱས་སྤྱན་གྱིས་ཉིན་ཚན་དུས་དྲུག་ཏུ། །སེམས་ཅན་ཀུན་ལ་
བརྩེ་བས་རྟག་ཏུ་གཟིགས། །སེམས་ཅན་ཀུན་གྱི་ཡིད་ལ་གང་དྲན་པའི། །རྣམ་རྟོག་གང་འགྱུས་རྟག་ཏུ་ཐུགས་ཀྱིས་
མཁྱེན། །སེམས་ཅན་ཀུན་གྱིས་ངག་ཏུ་གང་སྨྲས་ཚིག །རྟག་ཏུ་མ་འདྲེས་སོ་སོར་སྙན་ལ་གསན། །ཀུན་མཁྱེན་འོད་དཔག་

༄༅། །མེད་ལ་ཕྱག་འཚལ་ལོ། །ཆོས་སྤངས་མཚམས་མེད་བྱས་པ་མ་གཏོགས་པ། །ཁྱེད་ལ་དད་ཅིང་
སྨོན་ལམ་བཏབ་ཚད་ཀུན། །བདེ་བ་ཅན་དེར་སྐྱེ་བའི་སྨོན་ལམ་འགྲུབ། །བར་དོར་བྱོན་ནས་ཞིང་དེར་འདྲེན་པར་
གསུངས༑ །འདྲེན་པ་འོད་དཔག་མེད་ལ་ཕྱག་འཚལ་ལོ། །ཁྱེད་ཀྱི་སྐུ་ཚེ་བསྐལ་པ་གྲངས་མེད་དུ། །མྱ་ངན་མི་འདའ་ད་ལྟ་
མངོན་སུམ་བཞུགས། །ཁྱེད་ལ་རྩེ་གཅིག་གུས་པས་གསོལ་བཏབ་ན། །ལས་ཀྱི་རྣམ་པརསྨིན་པ་མ་གཏོགས་པའི། །ཚེ་
ཟད་པ་ཡང་ལོ་བརྒྱ་ཐུབ་པ་དང་། །དུས་མིན་འཆི་བ་མ་ལུས་བཟློག་པར་གསུངས། །མགོན་པོ་ཚེ་དཔག་མེད་ལ་ཕྱག་འཚལ་

ལོ༑ །སྟོང་གསུམ་འཇིག་རྟེན་རབ་འབྱམས་གྲངས་མེད་པ། །རིན་ཆེན་ཆེས་བཀང་སྦྱིན་པ་བྱིན་པ་བས། །འོད་དཔག་མེད་
པའི་མཚན་དང་བདེ་བ་ཅན། །ཐོས་ནས་དད་པས་ཐལ་མོ་སྦྱར་བྱས་ན། །དེ་ནི་དེ་བས་བསོད་ནམས་ཆེ་བར་གསུངས། །དེ་
ཕྱིརའོད་དཔག་མེད་ལ་གུས་ཕྱག་འཚལ། །གང་ཞིག་འོད་དཔག་མེད་པའི་མཚན་ཐོས་ནས། །ཁ་ཞེ་མེད་པར་སྙིང་ཁོང་རུས་
པའི་གཏིང་། །ལན་གཅིག་ཙམ་ཞིག་དད་པ་སྐྱེས་པ་ནས། །དེ་ནི་བྱང་ཆུབ་ལམ་ལས་ཕྱིར་མི་ལྡོག །མགོན་པོ་འོད་དཔག་
མེད་ལ་ཕྱག་འཚལ་ལོ། །སངས་རྒྱས་འོད་དཔག་མེད་པའི་མཚན་ཐོས་ནས། །དེ་ནི་བྱང་ཆུབ་སྙིང་པོ་མ་ཐོབ་བར། །བུད་

༄༅། །མེད་མི་སྐྱེ་རིགས་ནི་བཟང་པོར་སྐྱེ། །ཚེ་རབས་ཀུན་ཏུ་ཚུལ་ཁྲིམས་རྣམ་དག་འགྱུར། །བདེ་
གཤེགས་འོད་དཔག་མེད་ལ་ཕྱག་འཚལ་ལོ། །བདག་གི་ལུས་དང་ལོངས་སྤྱད་དགེ་རྩར་བཅས། །དངོས་སུ་འབྱོར་བའི་
མཆོད་པ་ཅི་མཆིས་པ། །ཡིད་སྤྲུལ་བཀྲ་ཤིས་རྫས་རྟགས་རིན་ཆེན་བདུན། །གདོད་ནས་གྲུབ་པ་སྟོང་གསུམ་འཇིག་རྟེན་
གྱི་༑ །གླིང་བཞི་རི་རབ་ཉི་ཟླ་བྱེ་བརྒྱ། །ལྷ་ཀླུ་མི་ཡི་ལོངས་སྤྱོད་ཐམས་ཅད་ཀུན། །བློ་ཡིས་བླངས་ཏེ་འོད་དཔག་མེད་ལ་
འབུལ༑ །བདག་ལ་ཕན་ཕྱིར་ཐུགས་རྗེའི་སྟོབས་ཀྱིས་བཞེས། །ཕ་མས་ཐོག་དྲངས་བདག་སོགས་འགྲོ་ཀུན་གྱིས། །ཐོག་

མ་མེད་པའི་དུས་ནས་ད་ལྟའི་བར། །སྲོག་བཅད་མ་བྱིན་བླངས་དང་མི་ཚངས་སྤྱོད། །ལུས་ཀྱི་མི་དགེ་གསུམ་པོ་མཐོལ་ལོ་
བཤགས༑ རྫུན་དང་ཕྲ་མ་ཚིག་རྩུབ་ངག་འཁྱལ་བ། །ངག་གི་མི་དགེ་བཞི་པོ་མཐོལ་ལོ་བཤགས། །བརྣབ་སེམས་གནོད་
སེམས་ལོག་པར་ལྟ་བ་སྟེ། ། །ཡིད་ཀྱི་མི་དགེ་གསུམ་པོ་མཐོལ་ལོ་བཤགས། །ཕ་མ་སློབ་དཔོན་དགྲ་བཅོམ་བསད་པ་
དང་༑ །རྒྱལ་བའི་སྐུ་ལ་ངན་སེམས་སྐྱེས་པ་དང་། །མཚམས་མེད་ལྔ་ཡི་ལས་བསགས་མཐོལ་ལོ་བཤགས། །དགེ་སློང་
དགེ་ཚུལ་བསད་དང་བཙུན་མ་ཕབ། །སྐུ་གཟུགས་མཆོད་རྟེན་ལྷ་ཁང་བཤིག་ལ་སོགས། །ཉེ་བའི་མཚམས་མེད་སྡིག་བྱས་

༄༅། །མཐོལ་ལོ་བཤགས། །དཀོན་མཆོག་ལྷ་ཁང་གསུང་རབ་རྟེན་གསུམ་སོགས། །དཔང་ཞེས་ཚད་
བཙུགས་མནའ་ཟོས་ལ་སོགས་པ། །ཆོས་སླངས་ལས་ངན་བསགས་པ་མཐོལ་ལོ་བཤགས། །ཁམས་གསུམ་སེམས་ཅན་
བསད་ལས་སྡིག་ཆེ་བ། །བྱང་ཆུབ་སེམས་དཔའ་རྣམས་ལ་སྐུར་བ་བཏབ། །དོན་མེད་སྡིག་ཆེན་བསགས་པ་མཐོལ་ལོ་
བཤགས༑ །དགེ་བའི་ཕན་ཡོན་སྡིག་པའི་ཉེས་དམིགས་དང་། །དམྱལ་བའི་སྡུག་བསྔལ་ཚེ་ཚད་ལ་སོགས་པ། །ཐོས་ཀྱང་
མི་བདེན་བཤད་ཚོད་ཡིན་བསམ་པ། །མཚམས་མེད་ལྔ་བས་ཐུ་བའི་ལས་ངན་པ། །ཐར་མེད་ལས་ངན་བསགས་པ་མཐོལ་ལོ་

བཤགས༑ །ཕམ་པ་བཞི་དང་ལྷག་མ་བཅུ་གསུམ་དང་། །སྤང་ལྟུང་སོར་བཤགས་ཉེས་བྱས་སྡེ་ཚན་ལྔ། །སོ་ཐར་ཚུལ་
ཁྲིམས་འཆལ་བ་མཐོལ་ལོ་བཤགས། །ནག་པོའི་ཆོས་བཞི་ལྟུང་བ་ལྔ་ལྔ་བརྒྱ། །བྱང་སེམས་བསླབ་པ་ཉམས་པ་མཐོལ་ལོ་
བཤགས༑ །རྩ་ལྟུང་བཅུ་བཞི་ཡན་ལག་སྦོམ་པོ་བརྒྱད། །གསང་སྔགས་དམ་ཚིག་ཉམས་པ་མཐོལ་ལོ་བཤགས། །སྡོམ་
པ་མ་ཞུས་མི་དགེའི་ལས་བྱས་པ། །མི་ཚངས་སྤྱོད་དང་ཆང་འཐུང་ལ་སོགས་པ། །རང་བཞིན་ཁ་ན་མ་ཐོའི་སྡིག་པ་སྟེ། །
སྡིག་པ་སྡིག་ཏུ་མ་ཤེས་མཐོལ་ལོ་བཤགས། །སྐྱབས་སྡོམ་དབང་བསྐུར་ལ་སོགས་ཐོབ་ན་ཡང་། །དེ་ཡི་སྡོམ་པ་དམ་ཚིག་

་༄༅། །བསྲུང་མ་ཤེས། །བཅས་པའི་ལྟུང་བ་ཕོག་པ་མཐོལ་ལོ་བཤགས། །འགྱོད་པ་མེད་ན་བཤགས་
པས་མི་དག་པས། །སྔར་བྱས་སྡིག་པ་ཁོང་དུ་དུག་སོང་ལྟར། །ངོ་ཚ་འཇིགས་སྐྲག་འགྱོད་པ་ཆེན་པོས་བཤགས། །ཕྱིན་
ཆད་སྡོམ་སེམས་མེད་ན་མི་དག་པས། །ཕྱིན་ཆད་སྲོག་ལ་བབ་ཀྱང་མི་དགེའི་ལས། །ད་ནས་མི་བགྱིད་སེམས་ལ་དམ་བཅའ་
བཟུང་༑ །བདེ་གཤེགས་འོད་དཔག་མེད་པ་སྲས་བཅས་ཀྱིས། །བདག་རྒྱུད་ཡོངས་སུ་དག་པར་བྱིན་གྱིས་རློབས། །གཞན་
གྱིས་དགེ་བ་བྱེད་པ་ཐོས་པའི་ཚེ། །དེ་ལ་ཕྲག་དོག་མི་དགེའི་སེམས་སྤངས་ནས། །སྙིང་ནས་དགའ་བས་རྗེས་སུ་ཡི་རངས་

ན༑ །དེ་ཡི་བསོད་ནམས་མཉམ་དུ་ཐོབ་པར་གསུངས། །དེ་ཕྱིར་འཕགས་པ་རྣམས་དང་སོ་སྐྱེ་ཡིས། །དགེ་བ་གང་
བསྒྲུབས་ཀུན་ལ་ཡི་རང་ངོ་། །བླ་མེད་བྱང་ཆུབ་མཆོག་ཏུ་སེམས་བསྐྱེད་ནས། །འགྲོ་དོན་རྒྱ་ཆེན་མཛད་ལ་ཡི་རང་ངོ་། །མི་
དགེ་བཅུ་པོ་སྤངས་པ་དགེ་བ་བཅུ། །གཞན་གྱི་སྲོག་བསྐྱབ་སྦྱིན་པ་གཏོང་བ་དང་། །སྡོམ་པ་སྲུང་ཞིང་བདེན་པར་སྨྲ་བ་
དང་༑ །འཁོན་པ་བསྡུམ་དང་ཞི་དུལ་དྲང་པོར་སྨྲ། །དོན་དང་ལྡན་པའི་གཏམ་བརྗོད་འདོད་པ་ཆུང་། །བྱམས་དང་སྙིང་རྗེ་
སྒོམ་ཞིང་ཆོས་ལ་སྤྱོད། །དགེ་བ་དེ་རྣམས་ཀུན་ལ་ཡི་རང་ངོ༌། །ཕྱོགས་བཅུའི་འཇིག་རྟེན་རབ་འབྱམས་ཐམས་ཅད་ན། །

༄༅། །རྫོགས་སངས་རྒྱས་ནས་རིང་པོར་མ་ལོན་པར། །དེ་དག་རྣམས་ལ་ཆོས་ཀྱི་འཁོར་ལོ་ནི། །རྒྱ་ཆེན་
མྱུར་དུ་བསྐོར་བར་བདག་གིས་བསྐུལ། །མངོན་ཤེས་ཐུགསཀྱིས་དེ་དོན་མཁྱེན་པར་གསོལ། ་།སངས་རྒྱས་བྱང་སེམས་
བསྟན་འཛིན་དགེ་བའི་བཤེས། མྱ་ངན་འདའ་བར་བཞེད་ཀུན་དེ་དག་ལ། །མྱ་ངན་མི་འདའ་བཞུགས་པར་གསོལ་བ་
འདེབས༑ །འདིས་མཚོན་བདག་གི་དུས་གསུམ་དགེ་བ་རྣམས། །འགྲོ་བ་སེམས་ཅན་ཀུན་གྱི་དོན་དུ་བསྔོ། ཀུན་ཀྱང་བླ་
མེད་བྱང་ཆུབ་མྱུར་ཐོབ་ནས། །ཁམས་གསུམ་འཁོར་བ་དོང་ནས་སྤྲུགས་གྱུར་ཅིག །དེ་ཡི་དགེ་བ་བདག་ལ་མྱུར་སྨིན་

ནས༑ །ཚེ་འདིར་དུས་མིན་འཆི་བ་བཅོ་བརྒྱད་ཞི། །ནད་མེད་ལང་ཚོ་རྒྱས་པའི་ལུས་སྟོབས་ལྡན། །དཔལ་འབྱོར་མཛད་
མེད་དབྱར་གྱི་གངྒཱ་ལྟར། །བདུད་དགྲའི་འཚེ་བ་མེད་ཅིང་དམ་ཆོས་སྤྱོད། །བསམ་པའི་དོན་ཀུན་ཆོས་ལྡན་ཡིད་བཞིན་
འགྲུབ༑ །བསྟན་དང་འགྲོ་ལ་ཕན་ཐོགས་རྒྱ་ཆེན་འགྲུབ། །མི་ལུས་དོན་དང་ལྡན་པར་འགྲུབ་པར་ཤོག །བདག་དང་བདག་
ལ་འབྲེལ་ཐོགས་ཀུན། །འདི་ནས་ཚེ་འཕོས་གྱུར་མ་ཐག །སྤྲུལ་པའི་སངས་རྒྱས་འོད་དཔག་མེད། །དགེ་སློང་དགེ་འདུན་
འཁོར་གྱིས་བསྐོར། །མདུན་དུ་མངོན་སུམ་འབྱོན་པར་ཤོག །དེ་མཐོང་ཡིད་དགའ་སྣང་བ་སྐྱིད། །ཤི་བའི་སྡུག་བསྔལ་

༄༅། །མེད་པར་ཤོག །བྱང་ཆུབ་སེམས་དཔའ་མཆེད་བརྒྱད་ནི། །རྫུ་འཕྲུལ་སྟོབས་ཀྱིས་ནམ་མཁར་
བྱོན༑ །བདེ་བ་ཅན་དུ་འགྲོ་བ་ཡི། །ལམ་སྟོན་ལམ་སྣ་འདྲེན་པར་ཤོག །ངན་སོང་སྡུག་བསྔལ་བཟོད་བླག་མེད། །ལྷ་
མིའི་བདེ་སྐྱིད་མི་རྟག་འགྱུར། །དེ་ལ་སྐྲག་སེམས་སྐྱེ་བར་ཤོག །ཐོག་མ་མེད་ནས་ད་ལྟའི་བར། །འཁོར་བའི་འདི་ན་ཡུན་
རེ་རིང་། །དེ་ལ་སྐྱོ་བ་སྐྱེ་བར་ཤོག །མི་ནས་མི་རུ་སྐྱེ་ཆོག་ཀྱང་། །སྐྱེ་རྒ་ན་འཆི་གྲངས་མེད་མྱོང་། །དུས་ངན་སྙིགས་
མར་བར་ཆད་མང་། །མི་དང་ལྷ་ཡི་བདེ་སྐྱིད་འདི། །དུག་དང་འདྲེས་པའི་ཟས་བཞིན་དུ། །འདོད་པ་སྤུ་ཙམ་མེད་པར་

ཤོག །ཉེ་དུ་ཟས་ནོར་མཐུན་གྲོགས་རྣམས།།མི་རྟག་སྒྱུ་མ་རྨི་ལམ་བཞིན། །ཆགས་ཞེན་སྤུ་ཙམ་མེད་པར་ཤོག །ས་ཆ་
ཡུལ་རིས་ཁང་ཁྱིམ་རྣམས། །རྨི་ལམ་ཡུལ་གྱི་ཁང་ཁྱིམ་ལྟར། །བདེན་པར་མ་གྲུབ་ཤེས་པར་ཤོག །ཐར་མེད་འཁོར་བའི་
རྒྱ་མཚོ་ནས། །ཉེས་ཆེན་བཙོན་ནས་ཐར་པ་བཞིན། །བདེ་བ་ཅན་གྱིཞིང་ཁམས་སུ། །ཕྱི་ལྟས་མེད་པར་འགྲོ་བར་ཤོག །
ཆགས་ཞེན་འཁྲི་བ་ཀུན་བཅད་ནས། །བྱ་རྒོད་རྙི་ནས་ཐར་བ་བཞིན། །ནུབ་ཀྱི་ཕྱོགས་ཀྱི་ནམ་མཁའ་ལ། །འཇིག་རྟེན་
ཁམས་ནི་གྲངས་མེད་པ། །སྐད་ཅིག་ཡུད་ལ་བགྲོད་བྱས་ནས། །བདེ་བ་ཅན་དུ་ཕྱིན་པར་ཤོག །དེ་རུ་སངས་རྒྱས་འོད་

༄༅། །དཔག་མེད། །མངོན་སུམ་བཞུགས་པའི་ཞལ་མཐོང་ནས། །སྒྲིབ་པ་ཐམས་ཅད་དག་པར་
ཤོག །སྐྱེ་གནས་བཞི་ཡི་མཆོག་གྱུར་པ། །མེ་ཏོག་པདྨའི་སྙིང་པོ་ལ། །བརྫུས་ཏེ་སྐྱེ་བ་ལན་པར་ཤོག །སྐད་ཅིག་ཉིད་ལ་
ལུས་རྫོགས་ནས། །མཚན་དཔེ་ལྡན་པའི་ལུས་ཐོབ་ཤོག །མི་སྐྱེ་དོགས་པའི་ཐེ་ཚོམ་གྱིས། །ལོ་གྲངས་ལྔ་བརྒྱའི་བར་དག་
ཏུ༑ །ནང་དེར་བདེ་སྐྱིད་ལོངས་སྤྱོད་ལྡན། །སངས་རྒྱས་གསུང་ནི་ཐོས་ན་ཡང་། །མེ་ཏོག་ཁ་ནི་མི་བྱེ་བས། །སངས་
རྒྱས་ཞལ་མཇལ་ཕྱི་བའི་སྐྱོན། །དེ་འདྲ་བདག་ལ་མི་འབྱུང་ཤོག །སྐྱེས་མ་ཐག་ཏུ་མེ་ཏོག་བྱེ། །འོད་དཔག་མེད་པའི་ཞལ་

མཐོང་ཤོག །བསོད་ནམས་སྟོབས་དང་རྫུ་འཕྲུལ་གྱིས། །ལག་པའི་མཐིལ་ནས་མཆོད་པའི་སྤྲིན། །བསམ་མི་ཁྱབ་པར་
སྤྲོས་བྱས་ནས། །སངས་རྒྱས་འཁོར་བཅས་མཆོད་པར་ཤོག །དེ་ཚེ་དེ་བཞིན་གཤེགས་པ་དེས། །ཕྱག་གཡས་བརྐྱངས་
ནས་མགོ་ལ་བཞག །བྱང་ཆུབ་ལུང་བསྟན་ཐོབ་པར་ཤོག །ཟབ་དང་རྒྱ་ཆེའི་ཆོས་ཐོས་ནས། །རང་རྒྱུད་སྨིན་ཅིང་གྲོལ་བར་
ཤོག །སྤྱན་རས་གཟིགས་དང་མཐུ་ཆེན་ཐོབ། །རྒྱལ་སྲས་ཐུ་བོ་རྣམས་གཉིས་ཀྱིས། །བྱིན་གྱིས་བརླབས་ཤིང་རྗེས་བཟུང་
ཤོག །ཉིན་རེ་བཞིན་དུ་ཕྱོགས་བཅུ་ཡི། །སངས་རྒྱས་བྱང་སེམས་དཔག་མེད་པ། །འོད་དཔག་མེད་པ་མཆོད་པ་དང་།

༄༅། །ཞིང་དེར་བལྟ་ཕྱིར་འབྱོན་པའི་ཚེ། །དེ་དག་ཀུན་ལ་བསྙེན་བཀུར་ཞིང་། །ཆོས་ཀྱི་བདུད་རྩི་ཐོབ་
པར་ཤོག །རྫུ་འཕྲུལ་ཐོགས་པ་མེད་པ་ཡིས། །མངོན་དགའི་ཞིང་དང་དཔལ་ལྡན་ཞིང་། །ལས་རབ་རྫོགས་དང་འཐུག་པོ་
བཀོད༑ །སྔ་དྲོ་དེ་དག་རྣམས་སུ་འགྲོ། །མི་བསྐྱོད་རིན་འབྱུང་དོན་ཡོད་གྲུབ། །རྣམ་སྣང་ལ་སོགས་སངས་རྒྱས་ལ། །
དབང་དང་བྱིན་རླབས་སྡོམ་པ་ཞུ། །མཆོད་པ་དུ་མས་མཆོད་བྱས་ནས། །དགོང་མོ་བདེ་བ་ཅན་ཉིད་དུ། །དཀའ་ཚེགས་
མེད་པར་སླེབ་པར་ཤོག །པོཊ་ལ་དང་ལྕང་ལོ་ཅན། །རྔ་ཡབ་གླིང་དང་ཨོ་རྒྱན་ཡུལ། །སྤྲུལ་སྐུའི་ཞིང་ཁམས་བྱེ་བ་

བརྒྱ། །སྤྱན་རས་གཟིགས་དང་སྒྲོལ་མ་དང་། །ཕྱག་རྡོར་པད་འབྱུང་བྱེ་བ་བརྒྱ། མཇལ་ཞིང་མཆོད་པ་རྒྱ་མཚོས་
མཆོད༑ །དབང་དང་གདམས་ངག་ཟབ་མོ་ཞུ། །མྱུརདུ་རང་གནས་བདེ་ཆེན་ཞིང་། །ཐོགས་པ་མེད་པར་ཕྱིན་པར་ཤོག །
ཤུལ་གྱི་ཉེ་དུ་གྲྭ་སློབ་སོགས། །ལྷ་ཡི་མིག་གིས་གསལ་བར་མཐོང་། །སྲུང་སྐྱོབ་བྱིན་གྱིས་རློབས་བྱེད་ཅིང་
ཞིང་དེར་ཁྲིད་པར་ཤོག །བསྐལ་བཟང་འདི་ཡི་བསྐལ་པའི་ཡུན། །བདེ་བ་ཅན་གྱི་ཞག་གཅིག་སྟེ། །བསྐལ་པ་གྲངས་མེད་
འཆི་བ་མེད། །རྟག་ཏུ་ཞིང་དེ་འཛིན་པར་ཤོག །བྱམས་པ་ནས་བཟུང་མོས་པའི་བར། །བསྐལ་བཟང་འདི་ཡི་སངས་རྒྱས་

༄༅། །རྣམས༑ །འཇིག་རྟེན་འདི་ན་ནམ་འབྱོན་ཚེ། །རྫུ་འཕྲུལ་སྟོབས་ཀྱིས་འདིར་འོངས་ནས། །
སངས་རྒྱས་མཆོད་ཅིང་དམ་ཆོས་ཉན། །སླར་ཡང་བདེ་ཆེན་ཞིང་ཁམས་སུ། །ཐོགས་པ་མེད་པར་འགྲོ་བར་ཤོག །སངས་
རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག །བརྒྱད་ཅུ་རྩ་གཅིག་སངས་རྒྱས་ཞིང་ཀུན་གྱི། །ཡོན་ཏན་བཀོད་པ་ཐམས་ཅད་གཅིག་
བསྡོམས་པ། །ཞིང་ཁམས་ཀུན་ལས་ཁྱད་འཕགས་བླ་ན་མེད། །བདེ་བ་ཅན་གྱི་ཞིང་དེར་སྐྱེ་བར་ཤོག །རིན་ཆེན་ས་གཞི་
ཁོད་སྙོམས་ལག་མཐིལ་ལྟར། །ཡངས་ཤིང་རྒྱ་ཆེ་གསལ་ཞིང་འོད་ཟེར་འབར། །མནན་ན་ནེམ་ཞིང་བཏེག་ན་སྤར་བྱེད་པ། །

བདེ་འཇམ་ཡངས་པའི་ཞིང་དེར་སྐྱེ་བར་ཤོག །རིན་ཆེན་དུ་མ་ལས་གྲུབ་དཔག་བསམཤིང་། །ལོ་མ་དར་ཟབ་འབྲུས་བུ་རིན་
ཆེན་བརྒྱན། །དེ་སྟེང་སྤྲུལ་པའི་བྱ་ཚོགས་སྐད་སྙན་སྒྲས། །ཟབ་དང་རྒྱ་ཆེའི་ཆོས་ཀྱི་སྒྲ་རྣམས་སྒྲོགས། །ངོ་མཚར་ཆེན་
པོའི་ཞིང་དེར་སྐྱེ་བར་ཤོགོ །སྤོས་ཆུའི་ཆུ་ཀླུང་ཡན་ལག་བརྒྱད་ལྡན་མང་། །དེ་བཞིན་བདུད་རྩི་ཁྲུས་ཀྱི་རྫིང་བུ་རྣམས། །
རིན་ཆེན་སྣ་བདུན་ཐེམ་སྐས་ཕ་གུས་བསྐོར། །མེ་ཏོག་པདྨ་དྲི་ཞིམ་འབྲས་བུར་ལྡན། །པདྨའི་འོད་ཟེར་དཔག་ཏུ་མེད་པ་
འཕྲོ༑ །འོད་ཟེར་རྩེ་ལ་སྤྲུལ་པའི་སངས་རྒྱས་བརྒྱན། །ཡ་མཚན་ཆེན་པོའི་ཞིང་དེར་སྐྱེ་བར་ཤོག །མི་ཁོམ་བརྒྱད་དང་ངན་

༄༅། །སོང་སྒྲ་མི་གྲགས། །ཉོན་མོངས་དུག་ལྔ་དུག་གསུམ་ནད་དང་གདོན། །དགྲ་དང་དབུལ་ཕོངས་
འཐབ་རྩོད་ལ་སོགས་པ། །སྡུག་བསྔལ་ཐམས་ཅད་ཞིང་དེར་ཐོས་མ་མྱོང་། །བདེ་བ་ཆེན་པོའི་ཞིང་དེར་སྐྱེ་བར་ཤོག །བུད་
མེད་མེད་ཅིང་མངལ་ནས་སྐྱེ་བ་མེད། །ཀུན་ཀྱང་མེ་ཏོག་པདྨའི་སྦུབས་ནས་འཁྲུངས། །ཐམས་ཅད་སྐུ་ལུས་ཁྱད་མེད་གསེར་
གྱི་མདོག །དབུ་ལ་གཙུག་ཏོར་ལ་སོགས་མཚན་དཔེས་བརྒྱན། །མངོན་ཤེས་ལྔ་དང་སྤྱན་ལྔ་ཀུན་ལ་མངའ། །ཡོན་ཏན་
དཔག་མེད་ཞིང་དེར་སྐྱེ་བར་ཤོག །རང་བྱུང་རིན་ཆེན་སྣ་ཚོགས་གཞལ་ཡས་ཁང་། །ཅི་འདོད་ལོངས་སྤྱོད་ཡིད་ལ་དྲན་པས་

འབྱུང་། །རྩོལ་སྒྲུབ་མི་དགོས་དགོས་འདོད་ལྷུན་གྱིས་གྲུབ། །ང་ཁྱོད་མེད་ཅིང་བདག་ཏུ་འཛིན་པ་མེད། །གང་འདོད་མཆོད་
སྤྲིན་ལག་པའི་མཐིལ་ནས་འབྱུང༌། །ཐམས་ཅད་བླ་མེད་ཐེག་ཆེན་ཆོས་ལ་སྤྱོད། །བདེ་སྐྱིད་ཀུན་འབྱུང་ཞིང་དེར་སྐྱེ་བར་
ཤོག །དྲི་ཞིམ་རླུང་གིས་མེ་ཏོག་ཆར་ཆེན་འབེབས། །ཤིང་དང་ཆུ་ཀླུང་པདྨོ་ཐམས་ཅད་ལས། །ཡིད་དུ་འོང་བའི་གཟུགས་
སྒྲ་དྲི་རོ་རེག །ལོངས་སྤྱོད་མཆོད་པའི་སྤྲིན་ཕུང་རྟག་ཏུ་འབྱུང་། །བུད་མེད་མེད་ཀྱང་སྤྲུལ་པའི་ལྷ་མོའི་ཚོགས། །མཆོད་
པའི་ལྷ་མོ་དུ་མས་རྟག་ཏུ་མཆོད། །འདུག་པར་འདོད་ཚེ་རིན་ཆེན་གཞལ་ཡས་ཁང་། །ཉལ་བར་འདོད་ཚེ་རིན་ཆེན་ཁྲི་བཟང་

༄༅། །སྟེང་༑ །དར་ཟབ་དུ་མའི་མལ་སྟན་སྔས་དང་བཅས། །བྱ་དང་ལྗོན་ཤིང་ཆུ་ཀླུང་རོལ་མོ་
སོགས༑ །ཐོས་པར་འདོད་ན་སྙན་པའི་ཆོས་སྒྲ་སྒྲོགས། །མི་འདོད་ཚེན་རྣ་བར་སྒྲ་མི་བསྒྲགས། །བདུད་རྩིའི་རྫིང་བུ་ཆུ་ཀླུང་
དེ་རྣམས་ཀྱང་། །དྲོ་གྲང་གང་འདོད་དེ་ལ་དེ་ལྟར་འབྱུང་། །ཡིད་བཞིན་འགྲུབ་པའི་ཞིང་དེར་སྐྱེ་བར་ཤོག །ཞིང་དེར་རྫོགས་
པའི་སངས་རྒྱས་འོད་དཔག་མེད། །བསྐལ་པ་གྲངས་མེད་མྱ་ངན་མི་འདའ་བཞུགས། །དེ་སྲིད་དེ་ཡི་ཞབས་འབྲིང་བྱེད་པར་
ཤོག །ནམཞིག་འོད་དཔག་མེད་དེ་ཞི་བར་གཤེགས། །བསྐལ་པ་གངྒའི་ཀླུང་གི་བྱེ་མ་སྙེད། །གཉིས་ཀྱི་བར་དུ་བསྟན་པ་

གནས་པའི་ཚེ། །རྒྱལ་ཚབ་སྤྱན་རས་གཟིགས་དང་མི་འབྲལ་ཞིང་། །དེ་ཡི་ཡུན་ལ་དམ་ཆོས་འཛིན་པར་ཤོག །སྲོད་ལ་
དམ་ཆོས་ནུབ་པའི་ཐོ་རངས་ལ། །སྤྱན་རས་གཟིགས་དེ་མངོན་པར་སངས་རྒྱས་ནས། །སངས་རྒྱས་འོད་ཟེར་ཀུན་ནས་
འཕགས་པ་ཡི། །དཔལ་བརྩེགས་རྒྱལ་པོ་ཞེས་བྱར་གྱུར་པའི་ཚེ། །ཞལ་ཏེ་མཆོད་ཅིང་དམ་ཆོས་ཉན་པར་ཤོག །སྐུ་ཚེ་
བསྐལ་པ་བྱེ་བ་ཁྲག་ཁྲིག་ནི། །འབུམ་ཕྲག་དྲུག་ཅུ་རྩ་དྲུག་བཞུགས་པའི་ཚེ། །རྟག་ཏུ་ཞབས་འབྲིང་བསྙེན་བཀུར་བྱེད་པ་
དང་༑ །མི་བརྗེད་གཟུངས་ཀྱིས་དམ་ཆོས་འཛིན་པར་ཤོག །མྱ་ངན་འདས་ནས་དེ་ཡི་བསྟན་པ་ནི། །བསྐལ་པ་དུང་ཕྱུར་དྲུག་

༄༅། །དང་བྱེ་བ་ཕྲག །འབུམ་ཕྲག་གསུམ་ནས་དེ་ཚེ་ཆོས་འཛིན་ཅིང་། །མཐུ་ཆེན་ཐོབ་དང་རྟག་ཏུ་མི་
འབྲལ་ཤོག །དེ་ནས་མཐུ་ཆེན་ཐོབ་དེ་སངས་རྒྱས་ནས། །དེ་བཞིན་གཤེགས་པ་རབ་ཏུ་བརྟན་པ་ནི། །ཡོན་ཏན་ནོར་བུ་
བརྩེགས་པའི་རྒྱལ་པོར་འགྱུར། །སྐུ་ཚེ་བསྟན་པ་སྤྱན་རས་གཟིགས་དང་མཉམ། །སངས་རྒྱས་དེ་ཡི་རྟག་ཏུ་ཞབས་འབྲིང་
བྱེད༑ །མཆོད་པས་མཆོད་ཅིང་དམ་ཆོས་ཀུན་འཛིན་ཤོག །དེ་ནས་བདག་གི་ཚེ་དེ་བརྗེས་མ་ཐོག །ཞིང་ཁམས་དེའམ་དག་
པའི་ཞིང་གཞན་དུ། །བླ་མེད་རྫོགས་པའི་སངས་རྒྱས་ཐོབ་པར་ཤོག །རྫོགས་སངས་རྒྱས་ནས་ཚེ་དཔག་མེད་པ་ལྟར། །

མཚན་ཐོས་ཙམ་གྱིས་འགྲོ་ཀུན་སྨིན་ཅིང་གྲོལ། །སྤྲུལ་པ་གྲངས་མེད་འགྲོ་བ་འདྲེན་པ་སོགས། །འབད་མེད་ལྷུན་གྲུབ་འགྲོ་དོན་
དཔག་མེད་ཤོག །དེ་བཞིན་གཤེགས་པའི་ཚེ་དང་བསོད་ནམས་དང་། །ཡོན་ཏན་ཡེ་ཤེས་གཟི་བརྗིད་ཚད་མེད་པ། །ཆོས་
སྐུ་སྣང་བ་མཐའ་ཡས་འོད་དཔག་མེད། །ཚེ་དང་ཡེ་ཤེས་དཔག་མེད་བཅོམ་ལྡན་འདས། །གང་ཞིག་ཁྱོད་ཀྱི་མཚན་ནི་སུས་
འཛིན་པ། །སྔོན་གྱི་ལས་ཀྱི་རྣམ་སྨིན་མ་གཏོགས་པ། །མེ་ཆུ་དུག་མཚོན་གནོད་སྦྱིན་སྲིན་པོ་སོགས། །འཇིགས་པ་ཀུན་
ལས་སྐྱོབ་པར་ཐུབ་པས་གསུངས། །བདག་ནི་ཁྱེད་ཀྱི་མཚན་འཛིན་ཕྱག་འཚལ་བས། །འཇིགས་དང་སྡུག་བསྔལ་ཀུན་ལས་

༄༅། །བསྐྱབ་མཛད་གསོལ། །བཀྲ་ཤིས་ཕུན་སུམ་ཚོགས་པར་བྱིན་གྱིས་རློབས། །སངས་རྒྱས་སྐུ་
གསུམ་བརྙེས་པའི་བྱིན་རླབས་དང་། །ཆོས་ཉིད་མི་འགྱུར་བདེན་པའི་བྱིན་རླབས་དང་། །དགེ་འདུན་མི་ཕྱེད་འདུས་པའི་བྱིན་
རླབས་ཀྱིས། །ཇི་ལྟར་སྨོན་ལམ་བཏབ་བཞིན་འགྲུབ་པར་ཤོག །དཀོན་མཆོག་གསུམ་ལ་ཕྱག་འཚལ་ལོ། །ཏདྱ་ཐཱ། 
པཉྩ་དྲི་ཡ་ཨ་ཝ་བོ་དྷ་ནི་སྭཱཧཱ། སྨོན་ལམ་འགྲུབ་པའི་གཟུངས་སོ། །དཀོན་མཆོག་གསུམ་ལ་ཕྱག་འཚལ་ལོ། །ན་མོ་མཉྫུ་ཤྲཱི་
ཡེ༑ །ན་མོསུ་ཤྲི་ཡེ། ན་མོཨུཏྟ་མ་ཤྲཱི་ཡེ་སྭཱ་ཧཱ། ཞེས་བརྗོད་ནས་ཕྱག་གསུམ་འཚལ་ན་འབུམ་ཐེར་དུ་འགྱུར་བར་གསུངས། དེ་ནས་རབ་བརྒྱ་

ཕྲག །འབྲིང་ཅི་ནུས། ཐ་མ་ཡང་ཕྱག་བདུན་ཡན་འཚལ། རབ་འདི་མ་ཆག་པ། འབྲིང་ལོ་ཟླ་ཙམ་མ་ཆག་པ། ཐ་མ་ནམ་སྐབས་སུ་ཁ་ནུབ་ཏུ་གྱུར་ནས་བདེ་བ་ཅན་གྱི་ཞིང་
ཁམས་ཡིད་ལ་དྲན་ཅིང་འོད་དཔག་མེད་ལ་ཐལ་མོ་སྦྱར་ཏེ་དད་པ་རྩེ་གཅིག་གིས་བཏོན་ན། ཚེ་འདིར་ཚེའི་བར་ཆད་སེལ། ཕྱི་མ་བདེ་བ་ཅན་དུ་སྐྱེ་བར་ཐེ་ཚོམ་མེད་དོ། །འོད་མདོ་
ཞིང་བཀོད་མདོ་དང་། པདྨ་དཀར་པོ་འཆི་མེད་རྔ་སྒྲ་སོགས་ཀྱི་དགོངས་པ་ཡིན། །ཞེས་དགེ་སློང་རཱ་ག་ཨསྱས་སྦྱར་བས་འགྲོ་བ་སེམས་ཅན་མང་པོ་བདེ་བ་ཅན་དུ་སྐྱེ་བའི་རྒྱུར་གྱུར་
ཅིག །སྨོན་ལམ་བསྡུས་པ་ནི། ཨེ་མ་ཧོཿ ངོ་མཚར་སངས་རྒྱས་སྣང་བ་མཐའ་ཡས་དང༔ གཡས་སུ་ཇོ་བོ་ཐུགས་རྗེ་ཆེན་པོ་
དང༔ གཡོན་དུ་སེམས་དཔའ་མཐུ་ཆེན་ཐོབ་རྣམས་ལ༔ སངས་རྒྱས་བྱང་སེམས་དཔག་མེད་འཁོར་གྱིས་བསྐོར༔ བདེ་

༄༅། །སྐྱིད་ངོ་མཚར་དཔག་ཏུ་མེད་པ་ཡི༔ བདེ་བ་ཅན་ཞེས་བྱ་བའི་ཞིང་ཁམས་དེར༔ བདག་གཞན་
འདི་ནས་ཚེ་འཕོས་འགྱུར་མ་ཐག༔ སྐྱེ་བ་གཞན་གྱིས་བར་མ་ཆོད་པ་རུ༔ དེ་རུ་སྐྱེས་ནས་སྣང་མཐའི་ཞལ་མཐོང་ཤོག༔
དེ་སྐད་བདག་གིས་སྨོན་ལམ་བཏབ་པ་འདི༔ ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱིས༔ གེགས་མེད་འགྲུབ་
པར་བྱིན་གྱིས་བརླབ་ཏུ་གསོལ༔ ཏདྱ་ཐཱ། པཉྩ་དྲི་ཡ་ཨ་ཝ་བོ་དྷ་ནི་སྭཱ་ཧཱ༔ ཞེས་པ་འདི་ནི་སྤྲུལ་སྐུ་མི་འགྱུར་རྡོ་རྗེ་དགུངས་ལོ་བཅུ་གསུམ་
གསེར་འཕྱང་གི་ལོ་ས་ག་ཟླ་བའི་ཚེས་བདུན་ལ་གཙོ་འཁོར་རྣམས་ཀྱིས་ཞལ་གཟིགས་པའི་ཚེ་སངས་རྒྱས་སྣང་བ་མཐའ་ཡས་ཀྱིས་དངོས་སུ་གསུངས་པའོ། ། ༈ ཕྱོགས་

དུས་རྒྱལ་བ་སྲས་བཅས་དགོངས༔ ཚོགས་གཉིས་རྫོགས་ལ་རྗེ་ཡི་རང༔ བདག་གིས་དུས་གསུམ་དགེ་བསགས་པ༔
དཀོན་མཆོག་གསུམ་ལ་མཆོད་པ་འབུལ༔ རྒྱལ་བའི་བསྟན་པ་འཕེལ་གྱུར་ཅིག༔ དགེ་བ་སེམས་ཅན་ཀུན་ལ་བསྔོ༔
འགྲོ་ཀུན་སངས་རྒྱས་ཐོབ་གྱུར་ཅིག༔ དགེ་རྩ་ཐམས་ཅད་གཅིག་བསྡུས་ཏེ༔ བདག་གི་རྒྱུད་ལ་སྨིན་གྱུར་ཅིག༔ སྒྲིབ་པ
གཉིས་དག་ནས་ཚོགས་རྫོགས་ཏེ ཚེ་རིང་ནད་མེད་ཉམས་རྟོགས་འཕེལ༔ ཚེ་འདིར་ས་བཅུ་ནོན་གྱུར་ཅིག༔ ནམ་ཞིག་
ཚེ་འཕོས་འགྱུར་མ་ཐག༔ བདེ་བ་ཅན་དུ་སྐྱེ་གྱུར་ཅིག༔ སྐྱེ་ནས་པདྨོ་ཁ་ཕྱེ་སྟེ༔ ལུས་རྟེན་དེ་ལ་སངས་རྒྱས་ཤོག༔

༄༅། །བྱང་ཆུབ་ཐོབ་ནས་ཇི་སྲིད་དུ༔ སྤྲུལ་པས་འགྲོ་བ་འདྲེན་པར་ཤོག༔ ས་མ་ཡ༔ རྒྱ་རྒྱ་རྒྱ༔
ཅེས་པ་འདི་ནི་སྤྲུལ་སྐུ་མི་འགྱུར་རྡོ་རྗེའི་གཏེར་མའོ།། །།

༄༅། །ན་མོ། ་།རྒྱལ་བ་དགོངས་བརྒྱུད་རིག་འཛིན་བརྡ་བརྒྱུད་དང་། །གང་ཟག་སྙན་བརྒྱུད་བླ་མའི་
ཚོགས་རྣམས་ཀྱིས། །རྒྱལ་བའི་བསྟན་འཛིན་དཔལ་ལྡན་བླ་མ་ལ། །འགྱུར་མེད་སྐུ་ཚེའི་དངོས་གྲུབ་སྩལ་དུགསོལ། །
བདག་སོགས་གདུལ་བྱའི་སེམས་ཅན་ཐམས་ཅད་ཀྱི། །འདོད་རྒུའི་རེ་བ་ཡོངས་སུ་རྫོགས་པའི་ཕྱིར། །མྱ་ངན་མི་འདས་རྡོ་རྗེ་
སྐུར་བཞུགས་ནས། །ཆོས་འཁོར་རྒྱུན་དུ་བསྐོར་བར་གསོལ་བ་འདེབས། །ཚེ་དཔག་མེད་དང་པདྨ་དབང་ཆེན་དང་། །
དངོས་གྲུབ་དཔལ་སྟེར་ཡི་དམ་ལྷ་ཚོགས་ཀྱིས། །རྒྱལ་བའི༴ འགྱུར་མེད༔༴བདག་སོགས ༴འདོད་རྒུའི་མྱ་

ངན ཆོས་འཁོར ཕྱོགས་བཅུ་དུས་གསུམ་རྒྱལ་རྒྱ་མཚོ་དང་། །བྱང་སེམས་ཉན་རང་འཔགས་པའི་ཚོགས་རྣམས་
ཀྱིས་༑ །རྒྱལ་བའི༴ འགྱུར་མེད༴ བདག་སོགས༴ འདོད་རྒུའི ༴ མྱ་ངན ཆོས་འཁོར༴ རྡོ་རྗེ་རིན་ཆེན་
པདྨ་ལས་ལ་སོགས། །དཔལ་བོ་རྣལ་འབྱོར་མ་ཚོགས་ཐམས་ཅད་ཀྱིས། །རྒྱལ་བའི༴ འགྱུར་མེད༔ བདག་སོགས༴
འདོད་རྒུའི མྱ་ངན ཆོས་འཁོར རྒྱལ་བའི་བསྟན་དང་བསྟན་འཛིན་སྐྱོང་མཛད་ཅིང་། །ཆོས་སྲུང་དམ་ཅན་རྒྱ་
མཚོའི་ཚོགས་རྣམས་ཀྱིས། །རྒྱལ་བའི༔ འགྱུར་མེད༔ བདག་སོགས༔ འདོད་རྒྱའི་མྱ་ངན༔ ཆོས་འཁོར།

༄༅།  ་།སྐུ་མི་འགྱུར་རྡོ་རྗེའི་གདན་ལ་བཞུགས་སུ་གསོལ། །གསུང་མི་འགག་ཚགས་དབྱུངས་ལྟ་བུར་
གསུང་དུ་གསོལ། །ཐུགས་མི་གཡོ་ཀ་དག་ཆེན་པོར་བཞུགས་སུ་གསོལ། །འགྱུར་མེད་རྡོ་རྗེའི་གདན་ལ་བཞུགས་སུ་
གསོལ། །དཀོན་མཆོག་གསུམ་དངོས་ཚེ་དབང་ཐོད་ཕྲེང་རྩལ། །སྒྲུབ་པ་སྡེ་བརྒྱད་ཡི་དམ་དཀྱིལ་འཁོར་ལྷ། །བསྟན་ཉྷི
བསྲུང་དྲེགས་པའི་སྡེ་དཔོན་སུམ་ཅུ་སོགས། །རྩ་གསུམ་བདེ་སྟོབས་རྟེན་འབྱུང་བསླུ་མེད་མཐུས། །ཆོས་ཀུན་གང་ཤར་རང་
སར་གྲོལ་བའི་འཁར། །ཆེ་མཆོག་འདུས་པའི་ལྷུན་གྲུབ་འོད་ལྔའི་རྩལ། །འགག་མེད་ཡོངས་ཤར་བཤེས་གཉེན་རྡོ་རྗེ་

འཛིན༑ །བསྐལ་བརྒྱར་རྟག་བཞུགས་ཆོས་འཁོར་བསྐོར་བར་ཤོག །དད་དང་དམ་ཚིག་ཞིང་ས་གཤིན་པ་ལ། །བདེན་ཚིག་
སྨོན་ལམ་ས་བོན་ཡོངས་བཏབ་པ། །མཆོག་གསུམ་ཐུགས་རྗེའི་ཆུ་ལུད་དྲོད་གཤེར་གྱིས། །ལེགས་སྨིན་འདོད་པའི་སྙེ་མ་
གཡུར་ཟ་ཤོག་།ཅེས་རིང་པོར་འཚོ་བའི་རྟེན་འབྱུང་གི་ཚིགས་སུ་བཅད་པ་འདི་ནི་ཟབ་མོ་གཏེར་གྱི་བཀའ་བབས་རིག་འཛིན་ངག་དབང་པདྨའི་གསུང་གིས་བསྐུལ་བ་དང་
བླངས་ཏེ་ཟ་ཧོར་གྱི་བནྡྷེས་སྦྱར་བའི་ཡི་གེ་པ་ནི་འཇམ་དབྱངས་དཔལ་བཟང་ངོ།། །།

༄༅། །ཀུན་བཟང་བདེ་སྟོང་དབྱིངས་ནས་གཟུགས་ཀྱི་སྐུར། །མཚན་དཔེའི་སྣང་བརྙན་འཁོར་བ་ཇི་སྲིད་
བོར༑ །གཡོ་མེད་ངེད་པ་ལྔ་ལྡན་ལོངས་སྤྱོད་རྫོགས། །རྣམ་པར་སྣང་མཛད་ཆེན་པོར་གསོལ་བ་འདེབས། །ཐེག་མཆོག་
ཆོས་ཀྱི་བཀའ་རྣམས་མ་ལུས་པ། །ལེགས་པར་བསྡུས་ནས་གསང་བ་ཀུན་གྱི་མཛོད། །ཡོངས་བཟུང་རིག་པ་འཛིན་པའི་
འཁོར་ལོས་བསྒྱུར། །དཔལ་ལྡན་རྡོ་རྗེ་ཆོས་ལ རྒྱལ་རིགས་སཱ་ལ་ཆེན་པོ་ཉི་མའི་བརྒྱུད། །འཁྲུངས་ཀྱང་སྙེངས་བྲལ་བུ་
རམ་ཤིང་པ་ཡི། །སྲིད་ཞུར་སྒོ་གསུམ་འབད་པ་དོན་ལྡན་ཅན། །ཞམ་རིང་ཀུན་དགའ་བོ་ལ༴ རྒྱལ་ཁབ་སྟེང་དུ་ཏནྟྲསྡེ་ཆེན་

པོ༑ །བཅོ་བརྒྱད་ཆར་བབས་ཀུ་རུ་རཱ་ཛ་ཡིས། །ཟབ་མོའི་དོན་བཀྲོལ་དངོས་གྲུབ་རབ་བརྙེས་པ། །སྐལ་ལྡན་རྒྱལ་པོ་ཛ་
ལ༴ གངས་ལྗོངས་བཤད་བསྒྲུབ་བསྟན་པ་སྤེལ་བའི་ཆེད།།ཨ་འདུས་ཀཱ་དིའི་ཕྲེང་མཛེས་ཡི་གེའི་གཟུགས། །བརྡ་སྤྲོད་
དང་བཅས་སྔོན་མེད་ཤིང་རྟ་ཆེ། །ཐུ་མི་སམ་བྷོ་ཊ་ལ༴ སྟོབས་ལྡན་ནག་པོའི་ཏིང་འཛིན་ཛབ་ཀྱི་རྩལ། །ཡོངས་རྫོགས་
དམོད་པས་ལོག་འདྲེན་མ་ལུས་པ། །ཚར་གཅོད་དྲག་སྔགས་གྲུབ་པའི་རིག་པ་འཛིན། །སློབ་དཔོན་ཤནྟིང་གརྦྷར༴ ལོ་ཙཱར་
བཏགས་ཀྱང་དོན་གྱི་པཎྜི་ཏའི། །མཁས་པའི་སྙན་གྲགས་ས་སྟེང་ཀུན་ཁྱབ་པ། །བོད་ཡུལ་ཆོས་ཀྱི་ཉི་མ་འོད་པོ་ཆེ། །སྒྲ་

༄༅།   །བསྒྱུར་བེ་རོ་ཙ་ནར་གསོལ༔ སྔགས་འཆང་རྒྱལ་པོ་སོ་ཟུར་གནུབས་གསུམ་ལས། །འུག་བྱ་ལུང་
པ་མདོ་སྒྱུ་སེམས་ཕྱོགས་ཀྱི། །བཤད་སྒྲུབ་བ་དན་སྲིད་རྩེར་སྒྲེང་མཛད་པ། ཤཱཀྱ་འབྱུང་གནས་ཆེན་པོར༔ གྲྭ་ཐང་ལ་
སོགས་གནས་བཞི་བརྒྱ་རྩ་བརྒྱད། །ལེགས་བཞེངས་གསོ་རིགས་བདུད་རྩི་རྙིང་པོ་སོགས། །ཟབ་གཏེར་ཁ་བྱང་སྤྱན་འདྲེན་
དབང་ཕྱུག་འབར། །གྲྭ་པ་མངོན་པར་ཤེས་པར༔ འཇམ་དཔལ་རྡོ་རྗེས་རྗེསརྗེས་བཟུང་བའི་མཐུས། ཇི་ལྟ་ཇི་སྙེད་ཆོས་ཀྱི་
གནས་ལུགས་ཀུན། །མཁྱེན་པའི་མེ་ལོང་གཙང་མའི་ངོས་ཤར་བ། །རོང་ཟོམ་ཆོས་ཀྱི་བཟང་པོར༔ རྩ་གསུམ་དགྱེས་པ་

བསྐྱེད་དང་སྣང་སྲིད་ཀྱི། །ལྷ་སྲིན་གཡར་དམ་ཉེར་སྐོང་མདོ་ཆོག་གི །སྒོ་འཕར་བརྒྱ་ཕྲག་གཅིག་ཅར་འབྱེད་མཛད་པ། །
སྤྲུལ་སྐུ་རཀ་ཤག་ཆེན་པོར །བླ་རྫོགས་ཐུགས་གསུམ་གྱིས་མཚོན་ཚེ་གཅིག་ལ། །བྱང་ཆུབ་བསྒྲུབ་དང་འཕྲིན་ལས་རྣམ་པ་
བཞི༑ །སྤེལ་བའི་ཟབགཏེར་གྲངས་མེད་འདོན་མཛད་པ། །རྒྱལ་སྲས་རྡོ་རྗེ་གླིང་པར ཟབ་ལུང་མཆོད་རྟེན་དཀར་པོ་ལ་
སོགས་ནས། །རྒྱལ་དབང་པདྨའི་ཐུགས་བཅུད་སྤྱན་དྲངས་ཏེ། །བསྐལ་བཟང་གདུལ་བྱ་མང་པོ་སྨིན་གྲོལ་ལ། །འགོད་
མཛད་ཀུན་སྐྱོང་གླིང་པར༔ གུང་ཐང་ཆོས་ཀྱི་རྒྱལ་པོའི་བླ་མཆོད་དུ། །ཡོངས་བཀུར་བོད་ཡུལ་མཐའ་དག་ཕན་བདེ་ལ། །

༄༅། །སྦྱོར་བའི་འཕྲིན་ལས་སྙན་གྲགས་རྔ་བོ་ཆེ། །སྒྲོགས་མཛད་མཆོག་ལྡན་མགོན་པོར༴  ཟངས་
མདོག་དཔལ་གྱི་རི་བོའི་ཕོ་བྲང་དུ། །པདྨ་ཐོད་ཕྲེང་རྩལ་གྱིས་རྗེས་བཟུང་ནས། །ཟབ་དོན་བདམས་པའི་བཀའ་བབས་གཉེར་
གཏད་པ། །སྲིན་པོ་ཆོས་ཀྱི་གོ་ཆར༔ ཤ་འུག་ལ་སོགས་གཏེར་སྒོ་མང་དུ་ཕྱེ། །གངས་ཅན་བསྟན་འགྲོའི་བདེ་བསྐྱིད་ཉི་མ་
ཤར༑ །མཐའ་ཡས་འདུལ་བྱའི་དགའ་སྟོན་ཕྱོགས་བཅུར་སྤེལ། །ཆོས་རྒྱལ་གཏེར་བདག་གླིང་པར༔ སེམས་ཅན་བསམ་
པའི་ཁྱད་པར་ཇི་སྙེད་དང་། །མཐུན་པའི་སྒྱུ་འཕྲུལ་བཀོད་པ་བགྲང་ཡས་དང༌། །བསྐལ་བཟང་རྣམ་འདྲེན་སྟོང་གི་ཐ་མ་

རུ༑ །བདེ་གཤེགས་མོས་པར་སྟོན་ལ༴ མི་ཕྱེད་དད་པས་གསོལ་བ་བཏབ་པའི་མཐུས། །མགོན་ཁྱོད་པདྨཀཱ་ར་དང་
མཚུངས་པར། །ལེགས་བཞུགས་ཟབ་གཏེར་ཆོས་ཀྱི་འཕྲིན་ལས་རྒྱུན། །བཞེད་པ་ཇི་བཞིན་ལྷུན་གྱིས་གྲུབ་པར་ཤོག །
ཡང་སྲིད་ཀུན་ཏུ་རྡོ་རྗེ་འཛིན་ཉིད་ཀྱིས། །དགེ་བའི་བཤེས་མཛད་དབང་ཁྲིད་གདམས་པ་ལུང་། །ཟབ་དོན་ཆོས་ཀྱི་རོ་བརྒྱའི་
བདུད་རྩི་ལ། །ངོམས་པ་མེད་པར་ལོངས་སུ་སྤྱོད་པར་ཤོག །ཁྱད་པར་པདྨའོད་ཀྱི་གཞལ་ཡས་སུ། །སློབ་དཔོན་པད་འབྱུང་
སློབ་མ་གཏེར་བདག་གླིང་། །རྩ་གསུམ་དཀྱིལ་འཁོར་ཆེན་པོ་ཞལ་འབྱེད་པའི། །འདུས་པ་དང་པོའི་འཁོར་དུ་འགྱུར་བར་

༄༅། །ཤོག །གནས་སྐབས་སུ་ཡང་བླ་མ་ཡི་དམ་དང་། །དཔའ་བོ་མཁའ་འགྲོ་ཆོས་སྐྱོང་སྲུང་མ་
ཡི༑ །ཐུགས་རྗེའི་སྤྲིན་ཕུང་འཁྲིགས་ལས་བྱིན་རླབས་ཆར། །ཉེར་བབས་བཀྲ་ཤིས་གཡང་དུ་འཁྱིལ་བར་ཤོག །ཅེས་པདྨའི་
གདུང་འཚོབ་ཆོས་རྒྱལ་གཏེར་བདག་གླིང་པའི་འཁྲུངས་རབས་དང་གཏེར་གསར་གྱི་སྐུ་བརྙན་རགས་རིམ་རང་ཉིད་ཀྱི་དད་རྟེན་དུ་བཞེངས་པའི་ཚེ་སྐྱེས་རབས་གསོལ་འདེབས་སྨོན་ལམ་བ
དང་བཅས་པ་མཆོག་དམན་ཀུན་གྱི་གོ་བདེར་བར་འབོལ་རྩོམ་གྱི་ཚུལ་དུ་ལྕགས་བྱ་ཧོར་ཟླ་བརྒྱད་པའི་མར་ངོའི་ཚེས་བཅུའི་ཉིན་ཟ་ཧོར་གྱི་བནྡྷེས་སྦྱར་བའི་ཡེ་གེ་པ་ནི་རིག་བྱེད་འཛིན་པ་
མཐར་རྒྱས་པ་བློ་བཟང་དབང་པོའོ།། །།

༄༅།   །ལས་དང་གློ་བུར་རྐྱེན་ལས་གྱུར་པ་ཡི། །གདོན་དང་ནད་དང་འབྱུང་པོའི་འཚེ་བ་སོགས།
སེམས་ཅན་ཡིད་མི་བདེ་བའི་ནད་རྣམས་ཀུན། །འཇིག་རྟེན་ཁམས་སུ་འབྱུང་བར་མ་གྱུར་ཅིག །ཇི་ལྟར་གཤེད་མས་ཁྲིད་པའི་
གསད་བྱ་བཞིན། །སྐད་ཅིག་གཅིག་ལ་ལུས་སེམས་འབྲལ་བྱེད་པའི། །སྲོག་འཕྲོག་ནད་ཀྱི་སྡུག་བསྔལ་ཇི་སྙེད་པ། །འཇིག་
རྟེན་ཁམས་སུ་འབྱུང་བར་མ་གྱུར་ཅིག །འཆི་བདག་གཤེན་རྗེའི་ཁ་ནང་ཚུད་པ་ལྟར། །ནད་ཀྱི་མིང་ཙམ་ཐོས་པས་སྐྲག་བྱེད་
པའི༑ །ཉིན་གཅིག་པ་དང་རྟག་པའི་རིམས་སོགས་ཀྱིས། །ལུས་ཅན་ཀུན་ལ་གནོད་པར་མ་གྱུར་ཅིག །གནོད་པའི་

བགེགས་རིགས་སྟོང་ཕྲག་བརྒྱད་ཅུ་དང་། །གློ་བུར་ཡེ་འདྲོགས་སུམ་བརྒྱ་དྲུག་ཅུ་དང་། །བཞི་བརྒྱ་རྩ་བཞིའི་ནད་ལ་སོགས་
པ་ཡིས། །ལུས་ཅན་ཀུན་ལ་འཚེ་བར་མ་གྱུར་ཅིག །ལུས་སེམས་བདེ་བ་མ་ལུས་འཕྲོག་བྱེད་པའི། །འབྱུང་བཞི་འཁྲུགས་
པའི་སྡུག་བསྔལ་ཇི་སྙེད་པ། །མ་ལུས་ཞི་ཞིང་མདངས་སྟོབས་ལྡན་པ་དང་། །ཚེ་རིང་ནད་མེད་བདེ་སྐྱིད་ལྡན་པར་ཤོག །བླཚུ
མ་དཀོན་མཆོག་གསུམ་གྱི་ཐུགས་རྗེ་དང་། མཁའ་འགྲོ་ཆོས་སྐྱོང་སྲུང་མའི་ནུས་མཐུ་དང་། །ལས་འབྲས་བསླུ་བ་མེད་པའི་
བདེན་སྟོབས་ཀྱིས། །བསྔོ་བ་སྨོན་ལམ་བཏབ་ཚད་འགྲུབ་པར་ཤོག །ཅེས་པ་འདི་ནི་གདན་ས་ཆེན་པོར་དཔལ་ལྡན་ས་སྐྱར་ནད་རིམས་མི་གཅིག་པ་

་༄༅།   །སྣ་ཚོགས་བྱུང་བར། སྔགས་བོན་རྣམས་ཀྱིས་མདོས་གཏོར་སྨན་སྔགས་སྲུང་བ་སོགས་གང་བསྒྲུབས་ཀྱང་མ་ཕན་པར་གདནས་སྟོང་ལ་ཐུག་
པའི་སྐབས། རྗེ་གྲུབ་ཐོབ་ཆེན་པོས་ནམ་མཁའ་མའི་སྐྱབས་འགྲོ་གྱིས། མ་ཎི་སྒྲོངས། སྨོན་ལམ་འདི་ཐོབ་ཅེས་བཀའ་སྩལ་པ་བཞིན་བགྱིས་པ་ལ་བརྟེན་ནད་ཡམས་ཐམས་ཅད་
འཕྲལ་དུ་ཚད་པས་ས་སྐྱ་ནད་གྲོལ་མའི་སྨོན་ལམ་ཞེས་རྡོ་རྗེའི་གསུང་བྱིན་རླབས་ཀྱི་སྤྲིན་ཕུང་འཕྲོ་བར་གྲགས་སོ།། །།

༄༅།   །ན་མོ་གུ་རུ༔ སྤྲེལ་ལོ་སྤྲེལ་ཟླ་ར་བའི་ཚེས་བཅུ་ལ༔ བསམ་ཡས་བར་ཁང་གཡུ་ཞལ་ཅན་དུ་རྡོ་རྗེ་དབྱིངས་ཀྱི་དཀྱིལ་འཁོར་ཞལ་ཕྱེ་ཚེ་ཨོ་
རྒྱན་གྱིས་སྨོན་ལམ་འདི་གསུངས་པས་རྗེ་འབངས་ཐམས་ཅད་ཀྱིས་ཐུགས་དམ་ནར་མར་མཛདཿ ཕྱི་རབ་རྣམས་ཀྱིས་འདི་ལ་ཐུགས་དམ་རྩེ་གཅིག་ཏུ་མཛོད༔ ཕྱོགས་བཅུ་
དུས་བཞི་རྒྱལ་བ་སྲས་དང་བཅས༔ བླ་མ་ཡི་དམ་མཁའ་འགྲོ་ཆོས་སྐྱོང་ཚོགསཿ མ་ལུས་ཞིང་གི་རྡུལ་སྙེད་གཤེགས་སུ་
གསོལ༔ མདུན་གྱི་ནམ་མཁར་པད་ཟླའི་གདན་ལ་བཞུགས༔ ལུས་ངག་ཡིད་གསུམ་གུས་པས་ཕྱག་འཚལ་ལོ༔ ཕྱི་ནང་
གསང་བ་དེ་བཞིན་ཉིད་ཀྱིས་མཆོདཿ རྟེན་མཆོག་བདེ་གཤེགས་རྣམས་ཀྱི་སྤྱན་སྔ་རུ༔ སྔོན་གྱི་སྡིག་པའི་ཚོགས་ལ་བདག་

གནོང་ཞིང་༔ ད་ལྟའི་མི་དགེ་འགྱོད་པས་རབ་ཏུ་བཤགསཿ ཕྱིན་ཆད་དེ་ལས་ལྡོག་ཕྱིར་བདག་གིས་བསྡམ༔ བསོད་
ནམས་དགེ་ཚོགས་ཀུན་ལ་ཡི་རང་ངོ༔ རྒྱལ་བའི་ཚོགས་རྣམས་མྱ་ངན་མི་འདའ་བརཿ སྡེ་སྣོད་གསུམ་དང་བླ་མེད་ཆོས་
འཁོར་བསྐོར༔ དགེ་ཚོགས་མ་ལུས་འགྲོ་བའི་རྒྱུད་ལ་བསྔོ༔ འགྲོ་རྣམས་བླ་མེད་མཐར་པའི་སར་ཕྱིན་ཤོག༔ སངས་
རྒྱས་སྲས་བཅས་བདག་ལ་དགོངས་སུ་གསོལ༔ བདག་གིས་བརྩམས་པའི་སྨོན་ལམ་རབ་བཟང་འདི༔ རྒྱལ་བ་ཀུན་ཏུ་
བཟང་དང་དེ་སྲས་དང་༔ འཕགས་པ་འཇམ་དཔལ་དབྱངས་ཀྱི་མཁྱེན་པ་ལྟརཿ དེ་དག་ཀུན་གྱི་རྗེས་སུ་བདག་སློབ་ཤོག༔

༄༅། །བསྟན་པའི་དཔལ་གྱུར་བླ་མ་རིན་ཆེན་རྣམས༔ ནམ་མཁའ་བཞིན་དུ་ཀུན་ལ་ཁྱབ་པར་ཤོག༔ ཉི་
ཟླ་བཞིན་དུ་ཀུན་ལ་གསལ་བར་ཤོག༔ རི་བོ་བཞིན་དུ་རྟག་ཏུ་བརྟན་པར་ཤོག༔ བསྟན་པའི་གཞི་མ་དགེ་འདུན་རིན་པོ་ཆེ༔
ཐུགས་མཐུན་ཁྲིམས་གཙང་བསླབ་གསུམ་གྱིས་ཕྱུག་ཤོག༔ བསྟན་པའི་སྙིང་པོ་གསང་སྔགས་སྒྲུབ་པའི་སྡེ༔ དམ་ཚིག་ལྡན་
ཞིང་བསྐྱེད་རྫོགས་མཐར་ཕྱིན་ཤོག༔ བསྟན་པའི་སྦྱིན་བདག་ཆོས་སྐྱོང་རྒྱལ་པོ་ཡང་༔ ཆབ་སྲིད་རྒྱས་ཤིང་བསྟན་ལ་སྨན་
པར་ཤོག༔ བསྟན་པའི་ཞབས་འདེགས་རྒྱལ་རིགས་བློན་པོ་ཡང་༔ བློ་གྲོས་རབ་འཕེལ་རྩལ་དང་ལྡན་པར་ཤོག༔ བསྟན་

པའི་གསོས་བྱེད་ཁྱིམ་བདག་འབྱོར་ལྡན་རྣམས༔ ལོངས་སྤྱོད་ལྡན་ཞིང་ཉེར་འཚེ་མེད་པར་ཤོག༔ བསྟན་ལ་དད་པའི་ཡངས་
པའི་རྒྱལ་ཁམས་ཀུན༔ བདེ་སྐྱིད་ལྡན་ཞིང་བར་ཆད་ཞི་བར་ཤོག༔ ལམ་ལ་གནས་པའི་རྣལ་འབྱོར་བདག་ཉིད་ཀྱང་༔ དམ་
ཚིག་མི་ཉམས་བསམ་པ་འགྲུབ་པར་ཤོག༔ བདག་ལ་བཟང་ངན་ལས་ཀྱིས་འབྲེལ་གྱུར་གངཿ གནས་སྐབས་མཐར་ཐུག་
རྒྱལ་བས་རྗེས་འཛིན་ཤོག༔ འགྲོ་རྣམས་བླ་མེད་ཐེག་པའི་སྒོར་བཞུགས་ནསཿ ཀུན་བཟང་རྒྱལ་སྲིད་ཆེན་པོ་ཐོབ་པར་ཤོག༔
དེ་ལྟར་གྱི་སྨོན་ལམ་དུས་དྲུག་ཏུ་བརྩོན་པར་བྱ༔ ས་མ་ཡ་རྒྱ༔ ལྷ་སྲས་མུ་རུབ་རྣམ་འཕྲུལ་གཏེར་ཆེན་མཆོག་གྱུར་བདེ་ཆེན་གླིང་པས་གནས་མཆོག་སེང་ཆེན་གནམ་བྲག་གི་

༄༅།   །གཡས་ཟུར་བྲག་རི་རིན་ཆེན་བརྩེགས་པའི་གོང་མོ་འོག་མ་ནས་ཁྲོམ་གཏེར་དུ་སྤྱན་དྲངས་པའི་བཻ་རོའི་སྐུ་ཆོས་དར་ཤོག་ངོས་མཚོ་རྒྱལ་ཕྱག་བྲིས་
དེ་འཕྲལ་ཉིད་དུ་པདྨ་གར་དབང་བློ་གྲོས་མཐའ་ཡས་ཀྱིས་བཤུས་པ་དགེ་ལེགས་འཕེལ།། །།

༄༅། །རྣམ་མཁྱེན་གྲོང་འཇུག་ཅེས་བྱ་བ་བཞུགས་སོ། །དངོས་གྲུབ་རྒྱ་མཚོའི་འབྱུང་གནས་བླ་མ་དང་མཆོག་གསུམ་བྱང་
ཆུབ་སེམས་དཔའ་རྣམས་ལ་ཕྱག་འཚལ་ཞིང་སྐྱབས་སུ་མཆིའོ་བྱིན་གྱི་བརླབ་ཏུ་གསོལ། །མི་ངའི་སྐྱེ་བ་ནས་ཚེ་རབ་ཐམས་ཅད་
དུ་དལ་འབྱོར་བཅོ་བརྒྱད་ཚང་བའི་མི་ལུས་རིན་པོ་ཆེ་ཐོབ་སྟེ་རྗེ་བཙུན་བླ་མ་མཚན་ཉིད་དང་ལྡན་པའི་གདུལ་བྱར་འགྱུར་བར་ཤོག་
ཅིག །མངོན་མཐོ་དང་ངེས་ལེགས་མཐའ་དག་གི་འབྱུང་ཁུངས་ཐོས་བསམ་སྒོམ་གསུམ་གྱིས་རང་རྒྱུད་བཏུལ་ཏེ་རྒྱལ་བའི་
བསྟན་པ་རིན་པོ་ཆེའི་རྗེ་སུ་སློབ་པར་ཤོག་ཅིག །ཆོས་ལ་འཇུག་པའི་རྩ་བ་ངེས་འབྱུང་དང་བློ་ལྡོག་རྣམ་པ་བཞི་རྒྱུད་ལ་ངམ་ངམ་

ཤུགས་ཀྱིས་སྐྱེས་ནས་འཁོར་བ་མཐའ་མེད་ཀྱི་བྱ་བ་ལ་བཙོན་དོང་དང་མེ་འོབས་ལྟ་བུར་མཐོང་བར་ཤོག་ཅིག །ལས་འབྲས་བསླུ་
བ་མེད་པ་ལ་ཡིད་ཆེད་རྙེད་ནས་དགེ་སྡིག་གི་ལས་ཕྲ་མོ་ཙམ་ལ་ཡང་འཇུག་ལྡོག་བྱེད་པར་ཤོག་ཅིག །གནས་གྲོགས་འདུ་འཛིན་རྐྱེ
ངན་ལ་སོགས་པ་བྱང་ཆུབ་བསྒྲུབ་པའི་བར་ཆད་ཀྱི་དབང་དུ་མི་འགྲོ་བར་དཀོན་མཆོག་གསུམགྱི་སྐྱབས་འོག་ཏུ་ཚུད་དེ་སྐྱེས་བུ་
གསུམ་གྱི་ལམ་ལ་སློབ་པར་ཤོག་ཅིག །བདེ་གཤེགས་ཀུན་འདུས་ཀྱི་ངོ་བོ་བཀའ་དྲིན་ཅན་གྱི་བླ་མ་དམ་པ་ལ་ཐེ་ཚོམ་དང་མཉམ་
འགྲོགས་ཀྱི་མི་རུ་བཟུང་བའི་ལོག་ལྟ་སྤངས་ཏི་སངས་རྒྱས་དངོས་སུ་མཐོང་བར་ཤོག་ཅིག །དེའི་མཐུ་ལས་མཚོན་བྱེད་དཔེའི་དབང་

༄༅། །བཞིས་སྒོ་གསུམ་སྨིན་པར་བྱས་ཏེ་རྨད་བྱུང་རྡོ་རྗེ་ཐེག་པའི་གསེང་ལམ་ལ་འཇུག་པར་ཤོག་ཅིག །
གསོལ་འདེབས་དང་མོས་གུས་ཀྱི་མཚམས་སྦྱོར་ལམ་དུ་ལོངས་ནས་མཚོན་བྱ་དོན་གྱི་དགོངས་བརྒྱུད་བདག་ལ་འཕོས་ཏེ་རྟོག་པ་
ནམ་མཁའ་དང་མཉམ་པར་ཤོག་ཅིག །བསྐྱེས་པ་མ་ཧཱ་ཡོ་གའི་ཉམས་ལེན་མཐར་ཕྱིན་ནས་སྣོད་བཅུད་དཀྱིལ་འཁོར་གསུམ་དུ་
ཤེས་ཤིང་རིག་འཛིན་རྣམ་པ་བཞིའི་ས་ལ་འགྲོད་པ་རྒྱལ་སྲས་པདྨ་དང་བི་མ་ལ་ལྟ་བུ་འགྱུར་བར་ཤོག་ཅིག །ལུང་ཨ་ནུ་ཡོ་གའི་
ཉམས་ལེན་མཐར་ཕྱིན་ནས་འཁོར་འདས་ཀྱི་འཛིན་རྟོག་བདེ་སྟོང་གཉིས་སུ་མེད་པའི་ངོ་བར་སངས་རྒྱས་ཏེ་འོག་མིན་སྟུག་པོ་བཀོད་

པའི་ཞིང་ཁམས་ལ་དབང་སྒྱུར་བར་ཤོག་ཅིག །རྫོག་ཆེན་ཨ་ཏི་ཡོ་གའི་ཉམས་ལེན་མཐར་ཕྱིན་ནས་ཆོས་ཅན་གྱི་སྣང་བ་ཆོས་
ཉིད་ཀྱི་ཀློང་དུ་ཟད་ནས་གཞོན་ནུ་བུམ་སྐུར་གྲོལ་བའི་རིག་འཛིན་དགའ་རབ་རྡོ་རྗེ་ལྟ་བུར་འགྱུར་བར་ཤོག་ཅིག །མདོར་ན་བདག་
གི་བྱང་ཆུབ་ཀྱི་སྤྱོད་པ་ལ་བསླབ་པ་ནས་བཟུང་སྟེ་སྒོ་གསུམ་གྱི་བྱ་བ་ཅི་བགྱིས་པ་ཐམས་ཅད་ཕ་མ་སེམས་ཅན་ཐམས་ཅད་ཀྱི་དོན་དུ་
འགྱུར་བར་ཤོག་ཅིག །དུས་དང་རྣམ་པ་ཐམས་ཅད་དུ་དམ་པའི་ཆོས་མ་ཡིན་པའི་འཇིག་རྟེན་མཐུན་འཇུག་གི་བསམ་པ་སྐད་ཅིག་
མ་ཙམ་ཡང་སེམས་ལ་མི་སྐྱེ་པར་ཤོག་ཅིག །གལ་ཏེ་ལས་དང་བག་ཆགས་དབང་བཙན་པར་གྱུར་ནས་ཕྱིན་ཅི་ལོག་གི་བློ་སྐྱེས་ན་

༄༅།   །འང་དི་ཉིད་མི་འགྲུབ་པར་ཤོག་ཅིག །གཞན་དོན་དུ་འགྱུར་ན་ལུས་སྲོག་འདོར་བ་ལ་ཡང་ཉམ་ང་མེད་
པར་གཞོན་ནུ་དོན་འགྲུབ་ལྟ་བུར་འགྱུར་བར་ཤོག་ཅིག་།དོན་གཉིས་ལྷན་གྲུབ་ཀྱི་ས་ལ་ཕྱིན་ནས་ཁམས་གསུམ་འཁོར་བའི་རྒྱ་
མཚོ་དོང་ནས་སྤྲུགས་ནུས་པ་སྟོབས་བཅུ་མི་འཇིགས་རྣམ་བཞིའི་རྩལ་ཅན་དུ་གྱུར་ཅིག །འདོད་པ་དང་བྲལ་བའི་སྨོན་ལམ་དེ་ལྟ་
བུ་ཡོངས་སུ་འགྲུབ་པའི་མཐུན་གྱུར་མཛད་པར་རྒྱལ་བ་སྲས་བཅས་རྣམས་ཀྱི་ཞལ་ཀྱི་བཞེས་པ་ཡིན་ནོ། །དྲང་སྲོང་བདེན་པར་སྨྲ་
བ་རྣམས་ཕྱག་འཚལ་ལོ། །ཨོཾ་དྷ་རེ་དྷ་རེ་བྷནྡྷ་རེ་སྭཱ་ཧཱ། །དགེ་བ་སྟོབས་ཆེ་བར་གྱུར་ཅིག །སྨོན་ལམ་མཐུ་བཙན་པར་གྱུར་

ཅིག །སྡིག་པ་འདག་སྐྱེན་པར་གྱུར་ཅིག །ཛ་ཡ་ཛཡ་སིདྡྷི་སིདྡྷི་ཕ་ལ་ཕ་ལ་འ་ཨ་ཧ་ཤ་ས་མ་། །མ་མཀོ་ལིང་ས་མནྟ།
ཞེས་མདོ་ཁམས་པ་ཆོས་ལྡན་གྱིས་ངོ་བོར་རིག་འཛིན་འཇིགས་མེད་གླིང་པས་སོ།། སརྦ་མངྒ་ལཾ།། །།

༄༅།  །སྨོན་ལམ་རྡོ་རྗེའི་རྒྱ་མདུད་ནི། བླ་མ་ཡི་དམ་ལྷ་ཚོགས་དགོངས་སུ་གསོལ། །དེང་འདིར་བརྩོན་པས་
བསྒྲུབས་པའི་དགེ་བ་དང་། །དུས་གསུམ་བསགས་དང་ཡོད་པའི་དགེ་བ་རྣམས། །བསྡོམ་ཏེ་བླ་མེད་བྱང་ཆུབ་ཆེན་པོར་
བསྔོ༑ །དེང་ནས་བྱང་ཆུབ་སྙིང་པོར་མཆིས་ཀྱི་བར། །རིགས་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་ཞིང་བླ་
མ་ལ་གུས་ལྡན། །དཔལ་ལྡན་རྡོ་རྗེའི་ཐེག་ལ་ངེས་གནས་ཤོག །དབང་གིས་སྨིན་ཅིང་དམ་ཚིག་སྡོམ་པར་ལྡན། །རིམ་
གཉིས་ལམ་ལ་བསྙེན་སྒྲུབ་མཐར་ཕྱིན་ཏེ། །དཀའ་བ་མེད་པར་རིག་འཛིན་གོ་འཕང་བགྲོད། །དངོས་གྲུབ་རྣམ་གཉིས་བདེ་

བླག་འགྲུབ་གྱུར་ཅིག །ཅིར་སྣང་སྒྱུ་འཕྲུལ་དྲྭ་བའི་འཁོར་ལོར་རྫོགས། །གྲགས་པ་ཐམས་ཅད་བརྗོད་བྲལ་སྔགས་ཀྱི་སྒྲ། །
སེམས་ཀྱི་འགྱུ་བ་རང་རིག་འདུས་མ་བྱས། །བདེ་ཆེན་འདུ་འབྲལ་མེད་པ་མངོན་གྱུར་ཤོག །ཉམས་ཆག་རྟོག་སྒྲིབ་མ་སྤངས་
གནས་སུ་དག །ཕྱི་ནང་གསང་བ་དབྱེར་མེད་རྟོགས་པས་བསྐངས། །གང་ཤར་རང་གྲོལ་ཀུན་བཟང་ཀློང་ཡངས་སུ། །
ངན་སྲོང་དོང་སྤྲུགས་སྲིད་ཞི་མཉམ་གྱུར་ཅིག །ཐིག་ལེ་ཆེན་པོ་སྐུ་དང་ཞིང་ཁམས་རྫོགས། །དམ་ཚིག་ཆེན་པོ་སྤང་བླང་མཚན་
མ་དག །ཁྱབ་བརྡལ་ཆེན་པོ་རེ་དོགས་མདུད་པ་གྲོལ། །རྫོགས་པ་ཆེན་པོ་ཆོས་སྐུ་སྔོན་གྱུར་ཤོག །བརྒྱུད་པ་གསུམ་གྱི་

༄༅། །བྱིན་རླབས་སྙིང་ལ་ཞུགས། །སྐྱཕྲུལ་དྲྭ་བའི་ལམ་གསང་སེམས་ལ་རྫོགས། །ཕྲིན་ལས་
རྣམ་བཞི་ལྷུན་གྱིས་གྲུབ་པ་ཡིས། །མུ་མཐའ་མེད་པའི་འགྲོ་བ་སྒྲོལ་བར་ཤོག །ཞི་ཁྲོ་སྤྲུལ་པའི་འཁོར་ལོས་ལུང་སྟོན་
ཞིང་༑ །མཁའ་འགྲོ་རྣམས་ཀྱིས་བུ་བཞིན་སྐྱོང་བ་དང་། །ཆོས་སྐྱོང་སྲུང་མས་བར་ཆད་ཀུན་བསལ་ནས། །ཡིད་ལ་སྨོན་པ་
མཐའ་དག་འགྲུབ་གྱུར་ཅིག །རྒྱལ་བའི་བསྟན་པ་དར་ཞིང་རྒྱས་པ་དང་། །བསྟན་འཛིན་རྣམས་ཀྱི་བཞེད་པའི་དོན་ཀུན་
འགྲུབ། །མ་ལུས་སྐྱེ་རྒུའི་འགལ་རྐྱེན་ཀུན་ཞི་ཞིང་། །ཕུན་ཚོགས་མཐའ་དག་ཡིད་བཞིན་འབྱོར་གྱུར་ཅིག །ཅེས་པའང་རིག་པ་

འཛིན་པ་འགྱུར་མེད་རྡོ་རྗེས་སོ། ། 

༄༅།། །མཆོག་གསུམ་བདེན་སྟོབས་སྨོནལམ་བཞུགས་སོ། སྨོན་ལམ་ལོག་པས་རྒྱལ་བའི་བསྟན་པ་ལ། །འཁུ་བའི་
ནག་ཕྱོགས་གཟུགས་ཅན་གཟུགས་མེད་སྡེ། །བསམ་སྦྱོར་ངན་པའི་འཇུག་པ་མ་ལུས་པ། །ཕྱོགས་གསུམ་བདེན་པས་རྩད་
ནས་གཅོད་གྱུར་ཅིག །ཅེས་ལུང་གིས་ཟིན་པའི་མཆོག་གསུམ་གྱི་བདེན་སྟོབས་སྐུལ་བའི་སྨོན་ཚིགས་གསོལ་འདེབས་བློ་ཀ་འདི་ནི་བོད་ཀྱི་བསྟན་སྲིད་སྤྱི་ལ་གནོད་ཅིང་འཚེ༔
བར་བྱེད་པའི་ནགས་ཕྱོགས་མི་དང་མི་མིན་གྱི་བསམ་སྦྱོར་ངན་པ་རྨིག་མེད་རང་སར་ཞི་བར་མཆོག་ཏུ་གྱུར་པ་ཡིན་པས། །རིས་མེད་དགོན་སྡེ་ཁག་དང་། མང་ཚོགས་སྤྱི་སྒེར་ཡོངས་
ནས་རང་དོན་རང་གཅེས་ཀྱིས་ཉིན་རེའི་དགེ་སྔོའི་མཇུག་ཏུ་ངེས་པར་གསུང་འདོན་གནང་དགོས་རྒྱུ་ཤིན་ཏུ་གལ་ཆེ་བ་ལགས་སོ།། །།

༄༅།  །བདེན་གསོལ་སྨོན་ཚིག །ན་མོ་རཏྣ་ཏྲ་ཡཱ་ཡ། །ཚད་མེད་ཡོན་ཏན་རྒྱ་མཚོའི་དཔལ་མངའ་ཞིང་། །
ཉམས་ཆུང་འགྲོ་ལ་བུ་གཅིག་ལྟར་དགོངས་པའི། །དུས་གསུམ་བདེ་ཤེགས་སྲས་དང་སློབ་མར་བཅས། །བདག་གི་བདེན་
པའི་སྨྲེ་ངག་འདི་དགོངས་ཤིག །སྲིད་ཞིའི་གདུང་སེལ་ཡོངས་རྫོགས་ཐུབ་པའི་བསྟན། །འཛམ་གླིང་ཡངས་པའི་ཕན་བདེའི་
དཔལ་དུ་རྒྱས། །དེ་འཛིན་མཁས་དང་གྲུབ་པའི་སྐྱེས་བུ་རྣམས། །ཆོས་སྤྱོད་རྣམ་བཅུའི་བྱ་བ་འཕེལ་བར་མཛོད། །མི་ཟད་
ལས་ངན་དྲག་པོས་ཡོངས་ནོན་པས། །བར་མེད་དུ་ཁས་མནར་བའི་ཉམ་ཐག་འགྲོ། །བཟོད་དཀའ་ནད་མཚོན་མུ་གེའི་

འཇིགས་པ་ཀུན། །ཞི་ནས་བདེ་དགའ་རྒྱ་མཚོར་དབུགས་དབྱུངས་མཛོད། །ཁྱད་པར་གངས་ལྗོངས་ཆོས་ལྡན་སྐྱེས་འགྲོ་
སྣམས། །ནག་ཕྱོགས་ཀླ་ཀློའི་དཔུང་གིས་བརྩེ་མེད་དུ། །ངན་དགུས་འཛོམ་པའི་ཁྲག་དང་མཆི་མའི་རྒྱུན། །མྱུར་དུ་ཆོད་
པའི་ཐུགས་རྗེའི་མཐུ་དཔུང་སྐྱེད། །ཉོན་མོངས་གདོན་གྱིས་སྨྱོས་པའི་བརླང་སྤྱོད་ཀྱིས། །རང་བཞན་གཉིས་ཕུང་བགྱིད་པའི་
སྙིང་རྗེའི་ཡུལ། །མི་བསུན་སྐྱེ་བོའི་ཚོགས་རྣམས་བླང་དོར་མིག །ཡོངས་ཐོབ་བྱམས་བརྩེས་མཛའ་བོའི་དཔལ་ལ་
སྦྱོར། །རིང་ནས་རྙིང་དུ་བརྣག་པའི་འདོད་པའི་དོན། །ཡོངས་རྫོགས་བོད་ལྗོངས་རང་དབངགཙང་མའི་དཔལ། །ལྷུན་

༄༅།   །གྲུབ་ཆོས་སྲིད་ཟུང་འབྲེལ་དགའ་སྟོན་ལ། །སྤྱོད་པའི་སྐལ་བཟང་མྱུར་བ་ཉིད་དུ་སྩོལ། །བསྟན་
དང་དེ་འཛིན་ཆབ་སྲིད་རང་རིགས་སླད། །གཅེས་པའི་ལུས་སྲོག་ལོངས་སྤྱོད་ཡོངས་བཏང་སྟེ། །དཀའ་བ་བརྒྱ་ཕྲག་སྒྲུབ་པའི་
སྐྱེ་བོ་རྣམས། །གྲུ་འཛིན་མགོན་དེས་ཐུགས་རྗེས་སྐྱོང་བར་མཛོད། །མདོར་ན་མགོན་པོ་སྤྱན་རས་གཟིགས་དབང་གིས། །
སྲས་བཅས་རྒྱལ་བའི་སྤྱན་སྔར་གངས་ཅན་ཞིང་། །ཡོངས་བཟུང་རྒྱ་ཆེན་སྨོན་ལམ་གང་མཛད་པའི། །འབྲས་བཟང་དེང་འདིར་
མྱུར་དུ་འཆར་བར་གསོལ། །སྣང་སྟོང་ཆོས་ཉིད་ཟབ་མོའི་རྟེན་འབྲེལ་དང་། །མཆོག་གསུམ་ཐུགས་རྗེའི་མཐུ་དང་བདེན་ཚིག་

སྟོབས༑   །ལས་འབྲས་བསླུ་མེད་བདེན་མཐུས་བདག་ཅག་གིཀཀ།བདེན་པའི་སྨོན་ལམ་བགེགས་མེད་མྱུར་འགྲུབ་
ཤོག །། །།

༄༅། །སྲིད་ཞིའི་གཙུག་ནོར་༧གོངས་ས་༢བསྐྱབས་མགོན་༧རྒྱལ་དབང་ཐམས་ཅད་མཁྱེན་པ་གཟིགས་པ་ཆེན་པོ་མཆོག་བསྟན་འགྲོའི་མགོན་དུ་ཞབས་
ཟུང་བརྟན་ཅིང་། །རླབས་ཆེན་བཞེད་དོན་ལྷུན་འགྲུབ་ཆེད་མཆོག་གསུམ་རྒྱ་མཚོའི་ཐུགས་རྗེ་བསྐུལ་བའི་གསོལ་འདེབས་འཆི་མེད་གྲུབ་པའི་དབྱངས་སྙན་ཞེས་བྱ་བ་བཞུགས་སོ།
ཨོཾ་སྭ་སྟི། རབ་འབྱམས་རྒྱལ་བའི་གསང་བསུམ་མ་ལུས་པ། །གང་འདུལ་ཅིར་ཡང་འཆར་བའི་སྒྱུ་འཕྲུལ་གར། །སྲིད་
ཞིའི་དགེ་ལེགས་ཀུན་འབྱུང་ཡིན་བཞིན་ནོར། །དངོས་བརྒྱུད་དྲིན་ཅན་བླ་མའི་ཚོགས་རྣམས་ལ། །བོདག་ཅག་གདུང་ཤུགས་
དྲག་པོས་གསོལ་འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། །སྐུ་ཚེ་མི་ཤིགས་བསྐལ་བརྒྱར་རབ་བརྟན་

ཅིང་། །བཞེད་དོན་ལྷུན་གྱིས་འགྲུབ་པར་བྱིན་གྱིས་རློབས། །ཆོས་དབྱིངས་ཀུན་གསལ་ཁྱོན་དང་མཉམ་འཇུག་པའི། །རྡུལ་
བྲལ་བདེ་ཆེན་ཡེ་ཤེས་སྒྱུ་མའི་སྤྲིན། །གྲངས་མེད་རྟེན་དང་བརྟེན་པའི་དཀྱིལ་འཁོར་དུ། །ཤར་བའི་ཡིད་དམ་ལྷ་ཚོགས་
ཐམས་ཅད་ལ། །བདག་ཅག་གདུང་ཤུགས་དྲག་པོས་གསོལ་འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི།
སྐུ་ཚེ་མི་ཤིགས་བསྐལ་བརྒྱར་རབ་བརྟན་ཅིང་། །བཞེད་དོན་ལྷུན་གྱི་འགྲུབ་པར་བྱིན་གྱི་རློབས། །སྤང་རྟོགས་ཡོན་ཏན་ལྷུན་
པ། རྫོགས་ཕྲིན་ལས་ཀྱི། །སྣང་བ་འགྲོ་ཁམས་རྒྱ་མཚོར་རྟག་རྩེན་པས། །ཕན་མཛད་སྟོབས་བཅུ་མངའ་བ་ལྷ་ཡི་ལྷ། །རབ་

༄༅། །འབྱམས་དུས་གསུམ་རྒྱལ་བ་ཐམས་ཅད་ལ། །བདག་ཅག་གདུང་ཤུགས་དྲག་པོས་གསོལ་
འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། སྐུ་ཚེ་མི་ཤིགས་བསྐལ་བརྒྱར་རབ་བརྟན་ཅིང་། །བཞེད་དོན་
ལྷུན་གྱི་འགྲུབ་པར་བྱིན་གྱི་རློབས། ། འཇིག་རྟེན་གསུམ་ལས་གང་གིས་ངེས་སྒྲོལ་ཞིང་། །མཆོག་ཏུ་ཞི་བ་རྣམ་བྱང་ནོར་བུའི་
གཏེར༑ །ཟག་མེད་མི་གཡོ་ཀུན་བཟང་དགེ་བའི་དཔལ། །ཐེག་གསུམ་དམ་པའི་ཆོས་ཀྱི་ཚོགས་རྣམས་ལ། །བདག་ཅག་
གདུང་ཤུགས་དྲག་པོས་གསོལ་འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། སྐུ་ཚེ་མི་ཤིགས་བསྐལ་བརྒྱར་

རབ་བརྟན་ཅིང་། །བཞེད་དོན་ལྷུན་གྱི་འགྲུབ་པར་བྱིནགྱི་རློབས། སྲིད་པའི་འཕྲུལ་འཁོར་འཇོམས་ལ་ཆེས་དཔའ་བའི། །
བདེན་དོན་མངོན་སུམ་མཇལ་བའི་ཡེ་ཤེས་ཅན། །རྣམ་ཐར་རྡོ་རྗེའི་གྲོང་ལས་མི་ཕྱེད་པ། །རིག་གྲོལ་འཕགས་པའི་དགེ་འདུན་
ཐམས་ཅད་ལ། །བདག་ཅག་གདུང་ཤུགས་དྲག་པོས་གསོལ་འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི།
སྐུ་ཚེ་མི་ཤིགས་བསྐལ་བརྒྱར་རབ་བརྟན་ཅིང་། །བཞེད་དོན་ལྷུན་གྱི་འགྲུབ་པར་བྱིན་གྱི་རློབས། །མཁའ་སྤྱོད་ཞིང་དང་གནས་
ཡུལ་དུར་ཁྲོད་དུ། །བདེ་སྟོང་ཉམས་བརྒྱར་རོལ་པའི་རྩེད་འཇོ་ཡིས། །རྣལ་འབྱོར་ལམ་བཟང་སྒྲུབ་ལ་གྲོགས་མཛད་

༄༅། །པའི༑ །གནས་གསུམ་དཔའ་བོ་མཁའ་འགྲོའི་ཚོགས་རྣམས་ལ། །བདག་ཅག་གདུང་ཤུགས་
དྲག་པོས་གསོལ་འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། སྐུ་ཚེ་མི་ཤིགས་བསྐལ་བརྒྱར་རབ་བརྟན་
ཅིང་༑ །བཞེད་དོན་ལྷུན་གྱི་འགྲུབ་པར་བྱིན་གྱི་རློབས། རྡོ་རྗེ་འཆང་གི་བཀའ་རྟགས་ཕྱག་རྒྱའི་མདུད། །མི་འབྲལ་རལ་པའི་
ཐོད་དུ་ཉེར་བཀོད་ནས། །བསྟན་དང་བསྟན་འཛིན་སྐྱོང་བའི་མཐུ་རྩལ་ཅན། །ཡེ་ཤེས་སྤྱན་ལྡན་བསྟན་སྲུང་རྒྱ་མཚོ་ལ།
བདག་ཅག་གདུང་ཤུགས་དྲག་པོས་གསོལ་འདེབས་ན། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། སྐུ་ཚེ་མི་ཤིགས་

བསྐལ་བརྒྱར་རབ་བརྟན་ཅིང་། །བཞེད་དོན་ལྷུན་གྱི་འགྲུབ་པར་བྱིན་གྱི་རློབས། དེ་ལྟར་བསླུ་མེད་སྐྱབས་ཀྱི་མཆོག་རྣམས་
ལ༑ །ཤུགས་དྲག་སྙིང་ནས་གུས་པས་གསོལ་བཏབ་མཐུས། །མི་ཟད་སྙིགས་མའི་ཟུག་རྔུས་རབ་མནར་བའི། །བདག་
སོགས་གངས་ལྗོངས་འགྲོ་བའི་མགོན་བཅིག་པུ། །ངག་དབང་བློ་བཟང་བསྟན་འཛིན་རྒྱ་མཚོ་མཆོག །གསང་གསུམ་མི་
ཤིགས་མི་འགྱུར་མི་ནུབ་པར། །གཞོམ་ཞིག་ཡོངས་བྲལ་རྡོ་རྗེ་སྙིང་པོའི་ཁྲིར། །བསྐལ་པ་རྒྱ་མཚོར་གཡོ་མེད་རྟག་བརྟན་
ཤོག །རབས་འབྱམས་རྒྱལ་བ་ཀུན་གྱི་མཛད་པའི་ཁུར། །སྙིང་སྟོབས་ཕྲག་པར་བཟུང་བའི་རླབས་ཆེན་གྱི། །འཕྲིན་ལས་

༄༅། །ཀུན་ཕན་ནོར་བུའི་སྙིང་པོ་ཅན། །བཞེད་པའི་ཇི་བཞིན་ལྷུན་གྱིས་འགྲུབ་གྱུར་ཅིག །དེ་མཐུས་
རྫོགས་ལྡན་སྐལ་བཟང་ནམ་མཁའི་སྒོ། །ལུས་ཅན་ངལ་བསོའི་དཔྱིད་དུ་རྟག་གྲོལ་ཞིང་། །ཐུབ་བསྟན་ཕྱོགས་དུས་ཀུན་ཏུ་
རབ་དར་བའི། །དགེ་མཚན་སྲིད་ཞིའི་རྩེ་མོར་རྒྱས་གྱུར་ཅིག །ཕྱག་ན་པདྨོའི་བྱིན་རླབས་བདུད་རྩིའི་རྒྱུན། །བདག་སོགས་
སྙིང་གི་ཟུངས་སུ་སྟག་སྨིན་ཅིང། །བཀའ་བཞིན་སྒྲུབ་པའི་མཆོད་པས་རབ་བསྙེན་ནས། །ཀུན་བཟང་སྤྱོད་མཆོག་རྒྱ་མཚོར་
མཐར་སོན་ཤོག །རྨད་བྱུང་སྲས་བཅས་རྒྱལ་བའི་བྱིན་རླབས་དང་། །རྟེན་འབྲེལ་བསླུ་བ་མེད་པའི་བདེན་པ་དང་། །བདག་

གི་ལྷག་བསམ་དག་པའི་མཐུ་སྟོབས་ཀྱིས། །སྨོན་པའི་དོན་ཀུན་བདེ་བླག་མྱུར་འགྲུབ་ཤོག །ཅེས་པ་འདི་ཡང་བདག་སོགས་ལྷ་དང་བཅས་
པའི་འགྲོ་བ་ཡོངས་ཀྱི་རྣམ་འདྲེན་མཚུངས་ཟླ་མ་མཆིས་པ་༧གོང་ས་༧སྐྱབས་མགོན་རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་ངག་དབང་བློ་བཟང་བསྟན་
འཛིན་རྒྱ་མཚོ་སྲིད་གསུམ་དབང་བསྒྱུར་མཚུངས་པ་མེད་པའི་སྡེ་དཔལ་བཟང་པོ་མཆོག་གི་༧ཞབས་ཟུང་སྲིད་མཐར་བརྟན་ཅིང་། རླབས་ཆེན་བཞེད་རྒུ་མ་ལུས་ལྷུན་གྱིས་འགྲུབ་པའི་
ཆེད་བསླུ་མེད་མཆོག་གསུམརྒྱ་མཚོའི་ཐུགས་རྗེ་བསྐུལ་བའི་བདེན་ཚིག་གསོལ་འདེབས་མངོན་བརྗོད་དང་། སྙན་དངགས་ཀྱི་རྒྱན་གྱིས་མ་བཅིངས་པ་འདི་ལྟ་བུ་ཞིག་གསར་དུ་འབྲི་
དགོས་ཞེས་གདན་ས་ཆེན་པོ་འབྲས་སེ་དགའ་གསུམ་དང་། བཀའ་ཤག དྲུང་རྩིས་ཀྱིས་མཚོན་རྩེ་ཤོད་དྲུང་རིགས་སེར་སྐྱ་སྤྱི་ཚོགས། བོད་ལྗོངས་ལྷ་སྡེ་མི་སྡེ་ཡོངས་བཅས་

༄༅། ་།ནས་མ་གྲོས་ལྷག་བསམ་གཅིག་མཐུན་གྱིས་ཕྲན་ཡོངས་འཛིན་ཆེ་བར་ཆོས་གླིང་སྤྲུལ་སྐུ་ཐུབ་བསྟན་ལུང་རྟོགས་རྣམ་རྒྱལ་ཕྲིན་ལས་དང་།
ཡོངས་འཛིན་ཆུང་བ་ཁྲི་བྱང་སྤྲུལ་སྐུ་བློ་བཟང་ཡེ་ཤེས་བསྟན་འཛིན་རྒྱ་མཚོ་གཉིས་ལ་ལྷ་རེག་དང་། རིན་ཆེན་གཉིས་པའི་རྟེན་བཅས་ཇི་ལྟར་བསྐུལ་མ་མཛད་པ་བཞིན། ཕྲན་གཉིས་
ནས་ཀྱང་སྤྲོ་བ་མཆོག་ཏུ་བཏེགས་ཏེ་དད་གུས་ལྷག་བསམ་རྩེ་གཅིག་པའི་སྒོ་ནས་གསོལ་བ་བཏབ་པ་དེ་དེ་བཞིན་དུ་འགྲུབ་པར་གྱུར་ཅིག །

༄༅། ་།རྒྱལ་མཆོག་ཐམས་ཅད་མཁྱེན་པ་ཆེན་པོ་སྐུ་ཕྲེང་བཅུ་བཞི་པར་ཞབས་བརྟན་དུ་གསལ་བ་འཆི་མེད་བདུད་རྩིའི་དབྱངས་སྙན་ཞེ་བྱ་བ་བཞུགས་སོ། །
།ཨོཾ་སྭ་སྟི། རྒྱལ་བ་ཀུན་གྱི་བརྩེ་ཆེན་ཡེ་ཤེས་སྐུ། །གཅིག་ཏུ་བསྡུས་པ་གང་རི་ལྟར་དཀར་བ། །འཕགས་མཆོག་འཇིག་
རྟེན་དབང་ཕྱུག་སྤྲུལ་པའི་སྐུ། །ཁམས་གསུམ་འགྲོ་བའི་བླ་མ་རྒྱལ་གྱུར་ཅིག །སྲིད་པ་གསུམ་ན་ངོ་མཚར་ཟླ་མེད་པ། །ཨུ་
དུམ་བཱ་ར་ལྟར་འཕགས་ཐམས་ཅད་མཁྱེན། །འཛམ་གླིང་བསྟན་འགྲོ་ཡོངས་ཀྱི་གཙུག་ནོར་ཆེ། །རྒྱལ་མཆོག་ཕྱག་ན་པདྨོ་
ཞབས་བརྟན་གསོལ། །གདོད་ནས་མངོན་སངས་རྒྱས་ཀྱང་རྩོད་པའི་དུས། །འགྲོ་རྣམས་ཕྱག་གི་ཡལ་གས་ཉེར་འཛིན་

པའི༑ །ཐུགས་བསྐྱེད་དམ་བཅའ་རྡོ་རྗེ་ལྟ་བུར་བརྟན། །ས་བཅུའི་དབང་ཕྱུག་ཆེན་པོ་ཞབས༔ བྱང་ཆུབ་ལམ་གྱི་རིམ་པའི་
མངོན་རྟོགས་ཀུན། །གསང་བ་གསུམ་དང་དབྱེར་མེད་འདྲེས་པ་ལས། །མཁྱེན་དང་བརྩེ་བའི་ཡོན་ཏན་བསམ་མི་ཁྱབ། །
བྱང་ཕྱོགས་ཐུབ་དབང་གཉིས་པར་ཞབས འཆད་རྩོད་རྩོམ་ལ་ཆགས་ཐོགས་མི་མངའ་ཞིང་། །སྤོབས་པའི་གཏེར་ཆེན་བརྒྱད་
པོ་ཡོངས་སུ་གྲོལ། །སོ་སོ་ཡང་དག་རིག་པས་ཆོས་སྟོན་པ། །ཕྱོགས་ལས་རྣམ་རྒྱལ་ཆེན་པོར་ཞབས བློ་བཟང་རྒྱལ་
བའི་བསྟན་པ་རིན་པོ་ཆེ། །བཤད་སྒྲུབ་ལས་ཀྱི་འཁོར་ལོས་ཕྱོགས་བརྒྱར་སྤེལ། །རྒོལ་ངན་བདུད་ཀྱི་གླང་པོའི་ཀླད་པ་

༄༅། །འགེམས༑ །འཇིགས་བྲལ་སྨྲ་བའི་སེངྒེར་ཞབས །སྣང་གསུམ་རྒྱུད་གསུམ་གསང་སྔགས་
ལམ་གྱི་རིམ། །དབང་བཞིའི་རྣལ་འབྱོར་ཟབ་མོས་འགྲོས་བཞི་ཐིམ། །སྐུ་བཞིའི་ཡེ་ཤེས་མངོན་སུམ་བརྙེས་མཛད་པ། །
ཁྱབ་བདག་རྡོ་རྗེ་འཆང་དབང་ཞབས༔ དངོས་པོ་ཀུན་གྱི་གནས་ལུགས་ཕྱགས་རྒྱ་ཆེ། །ཟབ་གསལ་གཉིས་སུ་མེད་པའི་ལྷན་
སྐྱེསཀྱི། །ཡེ་ཤེས་ཉི་མས་སྲིད་ཞིའི་མུན་སེལ་བ། །རྣལ་འབྱོར་དབང་ཕྱུག་ཆེན་པོར་ཞབས རྒྱུད་སྡེ་རྒྱ་མཚོའི་གསང་བ་
ཀུན་གྱི་མཛོད། །སྨིན་གྲོལ་ཁ་འབབ་རྣམ་བཞིའི་རྒྱུན་བཟང་པོ། །བསྐལ་བཟང་འདུལ་བྱའི་ཞིང་སར་འདྲེན་མཛད་པ། །

གསང་བ་འཛིན་པའི་བདག་པོར་ཞབས འཁོར་འདས་ཆོས་ཀུན་རྟེན་འབྲེལ་རོལ་པར་ཤར། །ཤར་ཡང་གདོད་ནས་སྐྱེ་མེད་
རབ་ཞི་བ། །སྤྲོས་པ་ཀུན་བྲལ་ཟབ་མོ་དབུ་མའི་ལམ། །སྟོན་མཁས་ཀླུ་ཡི་དབང་པོར་ཞབ །ཕྱི་ནང་གཞན་གསུམ་དབྱེར་
མེད་དུས་འཁོར་ལོ། །ལེགས་པར་འདོམས་མཁས་རིགས་ལྡན་པདྨ་དཀར། །བྷོ་ཊའི་ལྗོངས་སུ་དགེ་བའི་བཤེས་སུ་༔
སྟོན༑ །དང་པོའི་སངས་རྒྱས་ངོ་བོར་ཞབས འཁོར་འདས་ཆོས་ཀུན་འོད་གསལ་ཐིག་ལེའི་ཀློང༌། །བྲི་གང་མེད་པ་ལྷུན་གྱི་
རྫོགས་པ་ཆེ། །བྱར་མེད་རང་གྲོལ་འབྲས་བུའི་རྒྱལ་ས་སྙོགས། །ཀུན་བཟང་གདོད་མའི་མགོན་པོར་ཞབས མདོར་ན་

༄༅།   །ཐུབ་བསྟན་ཡོངས་རྫོགས་ཤིང་རྟ་ཆེ། །མ་འདྲེས་ཕྱག་གིས་འདྲེན་ལ་བསྙེངས་པ་བྲལ། །བསྟན་
དང་འགྲོ་བ་ཀུན་གྱི་སྐྱབས་གཅིག་པུ། །བསྟན་འཛིན་རྒྱ་མཚོའི་དབང་པོར་ཞབས་བརྟན་གསོལ། །སྲིད་པ་གསུམ་གྱི་ཆེ་རྒུའི་
གཙུག་ནོར་གྱིས། །གང་གི་ཞབས་པད་བཀྲ་ཤིས་འཁོར་ལོ་ལ། །གུས་ཤིང་འདར་བཅས་ལན་བརྒྱར་བཏུད་པ་ཡིས། །ཆོས་
ཀྱི་རྒྱལ་པོ་ཆེན་པོར་ཞབས་བརྟན་གསོལ། །ལྷ་མིན་བདུད་སྡེ་ཚརགཅོད་ལྷ་ཡི་དབང་། །མཐུ་སྟོབས་ནུས་པའི་རྡོ་རྗེ་རྩེ་བརྒྱ་
པས༑ །ལྟ་ངན་ལོག་ལྟའི་བྲག་རི་འཇོམས་མཛད་པ། །འཇིགས་མཛད་ཧེ་རུ་ཀ་དཔལ་ཞབས༔ ས་དང་ལྷུན་པོ་ཉི་ཟླ་གནས་

ཀྱི་བར། །གསང་གསུམ་གཞན་དུ་འགྱུར་བ་མེད་པ་ཡི། །གྲུ་འཛིན་འཕགས་མཆོག་དགྱེས་པའི་གཞལ་མེད་ཁང་། རྡོ་
རྗེའི་ཁྲི་ལ་གཞོམ་བྲལ་བརྟན་བཞུགས་གསོལ། །འཆི་མེད་ལྷ་མཆོག་གསུམ་གྱི་བྱིན་རླབས་དང་། །བླ་མ་ཡི་དམ་སངས་རྒྱས་བྱང་
སེམས་ཀྱི། །བདེན་པའི་སྟོབས་ཀྱིས་ཇི་ལྟར་གསོལ་བའི་དོན། །གེགས་མེད་འགྲུབ་པར་བྱིན་གྱི་བརླབ་ཏུ་གསོལ། །ཞེས་སྒོ་གསུམ་
དངོས་པོ་ཀུན་གྱིས་བཏུད་དེ་ཤར་མདོ་ཁམས་ཀྱི་ལྗོངས་སུ་གནས་པ་འཇམ་དབྱངས་མཁྱེན་བརྩེའི་སྤྲུལ་མིང་འཛིན་པ་འཇམ་དབྱངས་ཆོས་ཀྱི་བློ་གྲོས་པས་གུས་པ་ཆེན་པོས། དབུས་
འགྱུར་འཆང་ལྷ་ལྡན་ར་ས་འཕྲུལ་སྣང་གི་ཆོས་འཁོར་ཆེན་པོའི་ལྷོ་ཕྱོགས་བསམ་འགྲུབ་ཕོ་བྲང་གི་གཟིམ་ཤག་ཏུ་གསོལ་བ་བཏབ་པ་བཞིན་བྲིས་ཏེ། ཐམས་ཅད་མཁྱེན་གཟིགས་ཆེན་

༄༅།   །པོའི་སྤྱན་སྔར་ཕུལ་བ་༧ཞབས་པད་བསྐལ་པ་བརྒྱ་མཚོར་བཞུགས་པའི་རྒྱུར་གྱུར་ཅིག

༄༅།   གངས་རི་ར་བས་བསྐོར་བའི་ཞིང་ཁམས་སུ། །ཕན་དང་བདེ་བ་མ་ལུས་འབྱུང་བའི་གནས།
སྤྱན་རས་གཟིགས་དབང་བསྟན་འཛིན་རྒྱ་མཚོ་ཡི། །ཞབས་པད་སྲིད་མཐའི་བར་དུ་བསྟན་གྱུར་ཅིག །།

༄༅། །རབས་འབྱམས་སྤྲུལ་པའི་སྐུའི་ཡུན་འཚོའི་བདེན་ཚིག་འཆི་མེད་ཡེ་ཤེས་གྲུབ་པའི་དབྱངས་སྙན་ཞེས་བྱ་བ་བཞུགས། ཨོཾ་སྭ་སྟི་ཤྲཱི་བི་
ཛཡནྟུ། གདོད་ནས་འགྱུར་མེད་ཀུན་ཁྱབ་གཉུག་མའི་ཚེ། །མངོན་གྱུར་བདེ་ཆེན་རྟག་པའི་ལང་ཚོའི་དཔྱིད། །འཆི་མེད་
གྲུབ་པའི་ཚོགས་རྗེ་སྲིད་ཞིའི་བདག །མཚོ་སྐྱེས་བླ་མས་བདེན་ཚིག་གྲུབ་པར་མཛོད། །ཕུལ་བྱུང་ཐུགས་བསྐྱེད་བདུད་རྩིའི་
སྤྲིན་དཀར་ལས། །ཉམ་ངའི་གདུང་སྐྱོབ་ཐུགས་རྗེའི་འདོད་དགུའི་ཆར། །བདེ་གཤེགས་མྱ་ངན་མེད་ཀྱི་སྤྲུལ་པའི་སྐུ། །
བསྟན་འགྲོའི་དབྱར་གྱི་དཔལ་དུ་ཞབས་བརྟན་གསོལ། །མཁྱེན་བཟང་རྡོ་རྗེ་རྣོན་པོའི་ཡེ་ཤེས་གཏེར། །བརྩེ་ཆེན་ཐུགས་རྗེ་སྔ་

འགྱུར་བསྟན་པའི་མགོན །སྟོབས་བཅུའི་ནུས་པས་བདུད་སྡེ་མཐར་མཛད་པའི། །མཁས་གྲུབ་རིག་འཛིན་དབང་པོ་ཞབས་
བརྟན་གསོལ། །མཐའ་ཀླས་ཆོས་ཚུལ་རྒྱ་མཚོར་ཐོས་བསམ་མཛད། །ཕུལ་བྱུང་འཆད་རྩོད་རྩོམ་པས་ཕས་རྒོལ་
འཇོམས། །ཐ་སྙད་རིག་པའི་སྒོ་འབྱེད་མཚུངས་ཟླ་བྲལ། །རབ་འབྱམས་སྨྲ་བའི་སེང་གེ་ཞབས་བརྟན་གསོལ། །ཁྱད་པར་
སྔ་འགྱུར་བཀའ་གཏེར་རིང་ལུགས་ལ། །ཕྲིན་ལས་དཔུང་བཞིས་སྲུང་བའི་གོ་ཆ་ཅན། །མདོ་སྔགས་བསྟན་གཉིས་ཉི་ཟླའི་
སྣང་བ་བརྒྱས། །སྐྱོང་བའི་རིག་འཛིན་ཆེན་པོར་ཞབས་བརྟན་གསོལ། །བཀྲ་ཤིས་མཚན་གྱི་དབྱངས་སྙན་གཡས་འཁྱིལ་

༄༅། །དུང་༑ །རིང་འཚོའི་ཚེ་དང་ལེགས་བྱད་དཔལ་ཡོན་སྒྲས། །རྟག་མཛེས་མངའ་ཐང་ས་འདིར་
འཕོས་པའི་མོད། །རྒྱལ་བསྟན་ཕྱོགས་མཐར་སྤེལ་བཞིན་ཞབས་བརྟན་གསོལ། །དུས་གསུམ་ཀུན་མཁྱེན་རྒྱལ་དབང་ཀརྨ་
པས༑ །སྒྲིབ་བྲ་ཡེ་ཤེས་གཟིགས་པའི་རྡོ་རྗེའི་བཀས། །མཆོག་སྤྲུལ་མཚན་གྱི་དྲིལ་ཆེན་སྙན་བསྒྲགས་པ། །བཤད་སྒྲུབ་
ཆོས་ཀྱི་སེང་གེ་ཞབས་བརྟན་གསོལ། །བཀའ་གཏེར་བསྟན་པའི་མངའ་བདག་གནས་བརྟན་ཆེ། །ངག་གི་དབང་ཕྱུག་འཇིག་
རྟེན་མིག་གཅིག་པུའི། །ཤིང་རྟའི་ལམ་སྲོལ་ཆོས་བདུད་རྩིའི་དཔལ། །སྒོ་བསུམ་དཔྱིད་དུ་ཐོག་བཞིན་ཞབས་བརྟན་

གསོལ༑ །སྲས་བཅས་རྒྱལ་བའི་བགྲོད་པ་གཅིག་པུའི་ལམ། །གཞན་ཕན་འདོད་འབྱུང་ཡིད་བཞིན་དབང་གི་རྒྱལ། །སྐལ་
བཟང་ལྷ་དབང་གཙུག་གི་རྒྱན་ཐོབ་པས། །ཟབ་རྒྱས་སྤྱོད་པས་མཛེས་བཞིན་ཞབས་བརྟན་གསོལ། །རྡོ་རྗེའི་རིག་འཛིན་
མཁས་གྲུབ་དུ་མ་ཡིས། །རྡོ་རྗེའི་དབང་གི་བྱིན་རླབས་ཉིན་བྱེད་ཀྱིས། །རྡོ་རྗེ་བཞི་ཡི་དཀྱིལ་འཁོར་སྨིན་བྱས་པས། ། རྡོ་
རྗེའི་རིག་འཛིན་མཆོག་ཏུ་ཞབས་བརྟན་གསོལ། །ཁྱད་པར་འཕགས་པའི་རྣམ་ཐར་ཉིན་མོར་བྱེད། །ངོ་མཚར་སྣང་བའི་གཟི་
བྱིན་མ་ཉམས་པས། །བསྟན་འགྲོའི་དགེ་མཚན་ཨུཏྤལ་རབ་རྒྱས་པ། །དོན་གཉིས་སྦྲང་རྩིས་ལྕི་བཞི་ཞབས་བརྟན་

༄༅། །གསོལ་༑ །བླ་མའི་ཐུགས་བསྐྱེད་དབྱར་གྱི་དཔལ་འབར་བས། །སློབ་མའི་དད་དམ་རྣམ་བཀྲའི་
མེ་ཏོག་ཚལ། །ཕུན་སུམ་ཚོགས་པའི་རྟེན་འབྲེལ་རྨད་བྱུང་བས། །ཕན་བདེའི་དགའ་སྟོན་ནུབ་མེད་རྟག་བརྟན་ཤོག །རྒྱལ་
བསྟན་སྙིང་པོ་བཤད་སྒྲུབ་ལས་ཀྱི་འཛིན། །བཟང་པོའི་ཕྲིན་ལས་སྐབས་གསུམ་ཀླུང་བཞིན་རྒྱས། །ཕྲིན་ལས་མཁའ་དང་
མཉམ་བཞིན་གསང་བ་གསུམ། །རྡོ་རྗེའི་ཆོས་བདུན་ངོ་བོར་རྟག་བརྟན་ཤོག །ཅེས་པ་འདི་ནི་རྗེ་བླ་འི་གསུང་འབུམ་ལས་འཁོལ་དུ་བྱུང་བ་
དགེའོ།། །།

༄༅། །ཨོཾ་སྭ་སྟི། རྟག་བརྟན་གཞོམ་གཞིག་བྲལ་བ་རྡོ་རྗེའི་སྐུ། །ཚངས་དབྱངས་འགགས་པ་མེད་པ་རྡོ་
རྗེའི་གསུང་། །ཟག་བྲལ་བདེ་སྟོང་རྡོ་རྗེའི་ཐུགས་མངའ་བའི། །རྩ་གསུམ་ཚེ་ལྷའི་ཚོགསཀྱིས་དགེ་ལེགས་སྩོལ། །ཀུན་
བཟང་པདྨའི་རིང་ལུགས་རྫོགས་པ་ཆེའི། །བསྟན་པའི་ཉི་མ་མཚུངས་མེད་རབ་འབྱམས་པ། །བཤད་སྒྲུབ་ཆོས་ཀྱི་སེང་གེ་ཟླ་
བྲལ་མཆོག །གསང་གསུམ་རྡོ་རྗེའི་ཁམས་སུ་བརྟན་གྱུར་ཅིག །མདོ་སྔགས་བསྟན་པ་གཉིས་ལྡན་ངུར་སྨིག་སྡེའི། །དད་
བསོད་རྒྱལ་མཚན་རྩེ་ན་རྟག་བརྟན་ཞིང་། །འཁོར་ལོ་གསུམ་གྱི་ཕྲིན་ལས་དར་ཞིང་རྒྱས། །སྙན་གྲགས་འཛམ་གླིང་ཡོངས་ལ་

༄༅།  །ཅེས་པའང་ཤཱཀྱའི་དགེ་སློང་རྒན་པོ་ཨོ་རྒྱན་ཐུགས་མཆོག་རྡོ་རྗེ་ཚེ་དབང་གྲུབ་པའི་མགོན་པོའི་བདེན་ཚིག་སྨོན་ལམ་དུ་གསོལ་བ་སླར་མཆོག་སྤྲུལ་གྱི་ཞབས་
བརྟན་དུ་ཞལ་བསྒྱུར་བ་སིདྡྷིརསྟུ། དགའོ།། །།

༄༅། །ཨོཾ་སྭ་སྟི། རབ་འབྱམས་སྲས་བཅས་རྒྱལ་བའི་ཐུགས་རྗེ་དང་། །རྨད་བྱུང་རྩ་བ་གསུམ་གྱི་བྱིན་
རླབས་ཀྱིས། །རྗེ་བཙུན་བླ་མ་མཁྱེན་བརྩེའི་གཏེར་ཆེན་པོའི། །བསམ་བཞིན་སྤྲུལ་པའི་ཟློག་གར་མཚུངས་ཟླ་བྲལ། །ཨོ་
རྒྱན་རྗེ་དང་རིས་བྲལ་མདོ་སྔགསཀྱི། །བསྟན་འཛིན་འཇིགས་མེད་ཕྱོགས་ལས་རྣམ་རྒྱལ་བའི། །༧ཞབས་པད་མི་ཤིགས་རྡོ་
རྗེའི་ཁམས་སུ་བརྟན། །ཕན་བདེའི་བཞེད་དོན་མ་འབད་ལྷནགྲུབ་ཤོག །ཅེས་པའང་སྐྱབས་རྗེ་དིལ་མཁྱེན་རྡོ་རྗེ་འཆང་ཆེན་པོའི་མཆོག་སྤྲུལ་རིན་པོ་
ཆེ་གང་ཉིད་རྟེན་འབྱུང་སླདཚེས་བྲག་ཕུག་མཱ་ར་ཏི་ཀར་སྲིད་ཞིའི་རྣམ་འདྲེན་༧སྐྱབས་མགོན་རྒྱལ་བའི་དབང་པོ་མཆོག་ནས་མཚན་བྱང་བཀའ་དྲིན་དུ་བསྩལ་བ་དང་ཆབས་ཅིག་ན་བཟའ་

སྒྲོན་འབུལ་ཞུས་པའི་ཚེ་ཞྭ་སྤྲུལ་དུ་འབོད་པ་དགེ་སློང་ཀུན་རྨོངས་ལྷ་གེནྡྲ་དྷརྨ་མ་ཏིས་འདུན་སྨོན་རྩེ་གཅིག་པས་ཤིང་ཕག་བཀྲ་ཤིས་མགོ་ཟླའི་དཀར་ཕྱོགས་ཀྱི་གྲལ་ཚེས་༥ བཟང་
པོར་བྲིས་ཏེ་ཕུལ་བ་ཛ་ཡནྟུ།། །།

༄༅། །ལྔ་བརྒྱའི་གཙུག་རྒྱན་པཎ་ཆེན་བི་མ་ལ། །སླར་ཡང་སྲིད་པ་བཟུང་བའི་ཚུལ་བསྟན་ཅིང། །སྙིང་
པོའི་བསྟན་པ་སྤེལ་ལ་ཟླ་བྲལ་བ། །པདྨ་ནོར་བུའི་ཞབས་ལ་གསོལ་བ་འདེབས། །གང་གི་ཡང་སྲིད་མཆོག་གི་སྤྲུལ་པའི་
སྐུ༑ །མྱུར་བ་ཉིད་དུ་འབྱོན་པར་ཐུགས་རྗེ་ཟུངས། །ཞེས་མཁན་ཆེན་ངག་གི་དབང་པོའི་གསུང་ཚིགས་བཅད་གཅིག་གི་ཐོག་རྐང་པ་ཐ་མ་གཉིས་༧སྐྱབས་རྗེ་
གདུང་སྲས་ཕྲིན་ལས་ནོར་བུ་མཆོག་ནས་མགོན་པོ་གང་གི་ཡང་སྲིད་མྱུར་བྱོན་གསོལ་འདེབས་སུ་ཁ་གསབ་ཀྱི་ཚུལ་དུ་སྤྱི་ལོ་༢༠༠༩ ཟླ་༣ ཚེས་༢༨ ཉིན་ཞལ་པར་
ཐོག་སྩལ་བའོ།། །།

༄༅། །༧སྐྱབས་རྗེ་བདེ་བར་གཤེགས་པ་འཁྲུལ་ཞིག་རྡོ་རྗེ་འཆང་གི་མྱུར་བྱོན་གསོལ་འདེབས་བཞུགས་སོ། །སྐུ་བཞིའི་བདག་ཉིད་རྣམ་
འདྲེན་ཉི་མའི་གཉེན། །མཚོ་སྐྱེས་རྡོ་རྗེ་འབངས་ཉེར་ལྔའི་ཞབས། །རྡོ་རྗེ་གཞོན་ནུ་ཨརྻ་ཏཱ་རེ་སོགས། །རྩ་གསུམ་ཞི་ཁྲོས་
དེང་འདིར་དགེ་ལེགས་སྩོལ། །ཐུབ་བསྟན་སྤྱི་དང་སྔ་འགྱུར་ཟབ་གསང་སྲོལ་ཀློང་ཆེན་དགོངས་བཅུད་མཛོད་མངའ་
འདུལ་འཛིན་རྗེ། །འགྱུར་མེད་ངག་དབང་ཆོས་ཀྱི་བླ་གྲོས་༧ཞབས། །འདྲེན་མཆོག་དཔལ་ལྡན་བླ་མར་གསོལ་བ་
འདེབས། །མཐོང་གྲོལ་མཚན་དཔེའི་གཟུགས་སྐུ་སྐྱེ་འགྲོ་ཡི། །མགོན་དུ་བཞུགས་ཏེ་བཤད་དང་སྒྲུབ་པ་ཡིས། །ལུང་

རྟོགས་༧རྒྱལ་བསྟན་ཕྱོགས་མཐར་སྤེལ་བཞིན་དུ། །གློ་བུརཞི་བར་མནལ་འདི་ཀྱེ་མ་ཧུད། །སྙིགས་མ་ལྔ་ཡི་རྒུད་པ་ཆེར་
བདོ་བས། །སྐྱེ་དགུའི་ཕན་བདེའི་རྩ་ལག་༧རྒྱལ་བའི་བསྟན། །རླུང་ནང་མར་མེ་བཞིན་དུ་གྱུར་པ་འདི། །དགོངས་ལ་
མཆོག་གི་ཡང་སྤྲུལ་སླར་བྱོན་གསོལ། །བོད་ཡུལ་མཐའ་འཁོབ་མུན་པའི་གླིང་ཆེན་མོར། །ཡང་དག་ཆོསཀྱི་སྣང་བ་ཐོག་མ་
རུ། །དྲངས་མཛད་བཻ་རོའི་ཐུགས་བསྐྱེད་མ་བསྙེལ་བར། །ཡང་སྤྲུལ་གངས་ལྗོངས་༧རྒྱལ་བསྟན་དཔལ་དུབྱོན། །ཞི་
དུལ་ངུར་སྨྲིག་འཆང་བའི་ཚངས་སྤྱོད་ཀྱིས། །བསྟན་པའི་རྩ་བ་སོ་སོར་ཐར་པའི་ཚུལ། །འཛིན་མཁས་མཆོག་གི་ཡང་སྤྲུལ་

༄༅། །གསར་པའི་དཔལ། །ཐུབ་པའི་གདུང་འཚོབ་ཉིད་དུ་མྱུར་བྱོན་གསོལ། །གཅིག་ཏུ་བྱང་ཆེན་ཞི་
བའི་རྒྱ་མཚོ་རུ། །གཞོལ་ཞིང་བབས་པའི་རིས་མེད་༧རྒྱལ་བའི་བསྟན། །རྫོགས་པར་ཉམས་སུ་བཞེས་པའི་རྣམ་དཔྱོད་
ཀྱིས། །ཡང་སྤྲུལ་རིས་མེད་བསྟན་པའི་དཔལ་དུ་བྱོན། །ཀ་དག་རྫོགས་པ་ཆེན་མོའི་ཟབ་གསང་གནད། །རྣམ་དག་གཏེར་ི
མའི་མན་ངག་དུ་མས་ཕྱུག །སྔ་འགྱུར་རང་བསྟན་ཐེག་པའི་ཡང་རྩེ་མཆོག །སྐྱོང་མཁས་ཡང་སྤྲུལ་ཟླ་གཞོན་མྱུར་བྱོན་
གསོལ༑ །སྐུ་ཡི་ཕྲེང་བར་ནམ་མཁའི་ཇི་སྲིད་བར། །བགྲང་ཡས་འགྲོ་བ་སྒྲོལ་བའི་ཐུགས་བསྐྱེད་ཀྱིས། །སྤྱི་སྒོས་༧རྒྱལ་

བསྟན་སྤེལ་ལ་ཟླ་མེད་པའི། །ཡང་སྤྲུལ་ཉིན་བྱེད་དབང་པོ་མྱུར་བྱོན་གསོལ། །ཆོས་དབྱིངས་རྣམ་པར་དག་པའི་བདེན་སྟོབས་
དང་༑ །རྟེན་ཅིང་འབྲེལ་འབྱུང་བསླུ་བ་མེད་པ་དང༌། །མཆོག་གསུམ་༧རྒྱལ་བ་རྒྱ་མཚོའི་བྱིན་རླབས་ཀྱིས། །ཇི་ལྟར་སྨོན་
པའི་དོན་ཀུན་མྱུར་འགྲུབ་ཤོག །ཅེས་པ་འདི་ནི་རིས་སུ་མ་ཆད་པའི་དམ་པ་དུ་མའི་དྲུང་ནས་མདོ་སྔགས་༧རྒྱལ་བསྟན་ཡོངས་སུ་རྫོགས་པའི་བདུད་རྩི་ངོམས་མེད་དུ་བཞེས་
ཏེ་ཐུགས་ཀྱི་བུམ་བཟང་ཕྱུར་བུར་བལྟམས་ཤིང་། ལྷག་པར་རྡོ་རྗེ་འཆང་དིལ་མགོ་མཁྱེན་བརྩེ་རིན་པོ་ཆེ་འགྱུར་མེད་བསྟན་པའི་རྒྱལ་མཚན་གང་གི་གདུང་འཚོབ་སྔ་འགྱུར་བསྟན་པའི་
མཛོད་འཛིན་གསུམ་ལྡན་རྡོ་རྗེ་འཛིན་པ་རྫ་རོང་འཁྲུལ་ཞིག་ངག་དབང་ཆོས་ཀྱི་བློ་གྲོས་རིནཔོ་ཆེ་ཉེ་ལམ་དགོངས་པ་ཆོས་དབྱིངས་སུ་ཐིམཚུལ་བསྟན་པར་མགོན་པོ་གང་གི་གསུང་ལས་

༄༅། །སྐྱེས་པའི་རིས་མེད་སྐྱེས་ཆེན་དུ་མས་ཡང་སྤྲུལ་མྱུར་བྱོན་གྱི་གསོལ་འདེབས་དགོས་ཞེས་བསྐུལ་བ་དང་། །ངོས་རང་ཡང་དམ་པ་གང་གི་དྲུང་
ནས་ཟབ་མོའི་དབང་དང་ཁྲིད་ལུང་ཇི་སྙེད་ཅིག་ནོད་པས་མགོན་པོ་གང་གི་འཛུམ་པའི་ཞལ་དཀྱིལ། གསུང་གི་ཉམས་མཚར། ཐུགས་ཀྱི་བརྩེ་ཞེན་གནང་ཚུལ་བཅས་ཡིད་ལ་དྲན་
བཞིན་པའི་ངང་ཡང་སྤྲུལ་མྱུར་བྱོན་གྱི་ཐུགས་རྒྱུད་བསྐུལ་བའི་གསོལ་འདེབས་འདི་གུས་སློབ་ཤཱཀྱའི་དགེ་སྦྱོང་བསྟན་འཛིན་རྒྱ་མཚོས། རབ་བྱུང་བཅུ་བདུན་པའི་ལྕགས་ཡོས་ཟླར་
ཚེས་༣ ཕྱི་ལོ་༢་༡༡ ཟླ་༩ ཚེས་༣༠ བཟང་པོར་སྦྱར་བ་དགེ།

༈ །བགྲངས་ཡས་བསྐལ་པར་ཐུགས་བསྐྱེད་དམ་བཅའི་མཐུས། །དུས་འདིར་ཡོངས་རྫོགས་༧རྒྱལ་བསྟན་གསལ་མཛད་
པའི༑ །གསུམ་ལྡན་འདུལ་འཛིན་དམ་པརགསོལ་འདེབས་ན། །ཡང་སྤྲུལ་གཞོན་ནུའི་གཟུགས་སྐུ་མྱུར་འཆར་གསོལ། །
ཅེས་པ་དམ་པ་གང་གི་ཞལ་སློབ་ཤཱཀྱའི་དགེ་སྦྱོང་བསྟན་འཛིན་རྒྱ་མཚོས་བོད་རྒྱལ་ལོ་༢༡༣༨ རབས་གནས་ལྕགས་ཡོས་ཟླ་༧ ཚེས་ཕྱི་ལོ་༢་༡༡ ཟླ༩ ཚེས་
ཉིན་ཨར་ཇེན་ཊི་ནའི་གནམ་ཐང་དུ་ཤར་མར་བྲིས་པ་དགེ། །།

༄༅། །ཨོཾ་སྭ་སྟི། སྲས་བཅས་རྒྱལ་བ་རིག་འཛིན་རྒྱ་མཚོ་ཡིས། །བྱིན་རླབས་རྟེན་འབྱུང་བསླུ་བ་མེད་
པའི་མཐུས། །འགྲོ་འདུལ་འཁྲུལ་ཞིག་མདོ་སྔགས་བསྟན་འཛིན་གྱིས། །སྤྲུལ་པའི་ཟློས་གར་མྱུར་དུ་འཆར་མཛད་
གསོལ༑ །ཅེས་པའང་རྡོ་རྗེ་འཆང་འཇིགས་བྲལ་ཡེ་ཤེས་རྡོ་རྗེའི་གསུང་མྱུར་བྱོན་གསོལ་འདེབས་སུ་ཞལ་བསྒྱུར་ཞུས་པའོ།། །།

ཨོཾ་སྭཱ་སྟི།༈  སྔ་འགྱུར་བཀའ་གཏེར་བདུད་རྩི་རྒྱ་མཚོ་ཆེར། །འཁྲུལ་མེད་ཐོས་བསམ་སྒོམ་པའི་ཡོན་ཏན་གཏེར། །
ཆོས་ཀྱི་བློ་གྲོས་སྤོབས་པའི་མཐུ་ཐོབ་པའི། །མཆོག་གི་སྤྲུལ་སྐུའི་ཟླ་ཞལ་མྱུར་འཆར་གསོལ། །ཅེས་རྗེ་དིལ་མཁྱེན་རྡོ་རྗེ་འཆང་གི་གསུང་
བྱིན་རླབས་ཅན་མྱུར་བྱོན་གསོལ་འདེབས་སུ་ཞལ་བསྒྱུར་ཞུས་པའོ།།

༄༅། །མྱུར་བྱོན་གསོལ་འདེབས་ཐུགས་རྗེ་བསྐུལ་བའི་རྔ་སྒྲ་བཞུགས། ན་མོ་གུ་རུ། །སྟོན་མཆོག་མཉམ་མེད་ཐུབ་དབང་
ཤཱཀྱའི་ཏོག །རྒྱལ་སྲས་སེམས་དཔའ་དགྲ་བཅོམ་གནས་བརྟན་ཚོགས། །ཁྱད་པར་༧རྒྱལ་དབང་འཆི་མེད་མཚོ་འཁྲུངས་
རྗེ༑ །རྩ་གསུམ་ལྷ་ཚོགས་མ་ལུས་དགོངས་སུ་གསོལ། །འགྱུར་མེད་གདོད་མའི་དབྱིངས་ལས་མ་གཡོས་ཀྱང་། ། མ་
འགག་ད༵ག་གི་དབང་ཕྱུག་དཔལ་འབར་ཞིང་། །མཚུངས་མེད་ཆོས་ཀྱི་བློ་གྲོས་མཐུ་ཐོབ་པ། །བསྟན་འགྲོའི་དཔལ་མགོན་
མྱུར་དུ་བྱོན་པར་གསོལ། །ལྷག་པར་སྙིགས་ལྔའི་རང་འཚང་བརྡོལ་བའི་དུས། །འགྲོ་རྣམས་ཤེས་རྒྱུད་ཉོན་མོངས་རླབས་

ཀྱིས་འཁྱེར། གཟུགས་སྐུ་ཞི་བའི་དབྱིངས་སུ་མ་མནལ་བར། །འཁྲུལ་མེད་སྤྲུལ་པའི་ཟློས་གར་མྱུར་བྱོན་གསོལ།
སྐྱབས་མཆོག་རྩ་བ་གསུམ་གྱི་ཐུགས་རྗེ་དང་། །བདེན་གཉིས་རྟེན་འབྲེལ་བསླུ་མེད་བདེན་པའི་ཚིག །བདག་ཅག་དད་དམ་
རྣམ་དག་གསོལ་བཏབ་མཐུས། །སྨོན་པའི་དོན་རྣམས་མྱུར་དུ་འགྲུབ་པར་མཛོད། །ཅེས་པའང་༧སྐྱབས་མཆོག་འཁོར་ལོའི་མགོན་པོ་གང་
ཉིད་རེ་ཞིག་རྟག་འཛིན་འགྲོ་བའི་ངོར་གཟུགས་སྐུ་ཞི་བའི་དབྱིངས་སུ་མནལ་བའི་སྐབས། མགོན་པོ་གང་གི་ཉེ་བའི་ཐུགས་སྲས་ཟངས་ཟངས་མཆོག་སྤྲུལ་འཇིགས་མེད་ཆོས་ཀྱི་སེངྒེ་
མཆོག་ནས་རིན་ཆེན་གཉིས་པའི་བལ་ཊམ་རྟགས་བརྒྱད་གྲངས་ལྡན་ལྷ་རེག་བཅས་བསྐུལ་བ་ལྟར་མགོན་པོ་གང་གི་ཞལ་འབངས་ཞེ་ཆེན་རབ་འབྱམས་སྤྲུལ་མིང་འགྱུར་མེད་ཆོས་སེང་

༄༅།  །ནས་རབ་གནས་ལྕགས་ཡོས་ལོའི་ཟླ་༧ཉིན་སྐུ་གདུང་རིན་པོ་ཆེའི་མདུན་གསོལ་བ་རྩེ་གཅིག་ཏུ་བཏབ་པ་དེ་བཞིན་རྩ་
གསུམ་ལྷ་བླས་བྱིན་གྱིས་བརླབ་ཏུ་གསོལ།། །།

༄༅། །བླ་མ་སྐུ་ཁམས་བཟང་ལ་གསོལ་བ་འདེབས། །མཆོག་ཏུ་སྐུ་ཚེ་རིང་ལ་གསོལ་བ་འདེབས། །
ཕྲིན་ལས་དར་ཞིང་རྒྱས་ལ་གསོལ་བ་འདེབས། །བླ་མ་དང་འབྲལ་བ་མེད་པར་བྱིན་གྱིས་རློབས། ༈ དཔལ་ལྡན་བླ་མའི་
སྐུ་ཚེ་བརྟན་པ་དང་། །མཁའ་མཉམ་ཡོངས་ལ་བདེ་སྐྱིད་འབྱུང་བ་དང་། །བདག་གཞན་མ་ལུས་ཚོགས་བསགས་སྒྲིབ་བྱང་
ནས༑ །མྱུར་དུསངས་རྒྱས་ས་ལ་འགོད་པར་ཤོག ། ༈ དཔལ་ལྡན་བླ་མའི་རྣམ་པར་ཐར་པ་ལ། །སྐདགཅིག་ཙམ་
ཡང་ལོག་ལྟ་མི་སྐྱེ་ཞིང་། །ཅི་མཛད་ལེགས་པར་མཐོང་བའི་མོས་གུས་ཀྱིས། །བླ་མའི་བྱིན་རླབས་སེམས་ལ་འཇུག་པར་

ཤོག ༈ སྐྱེ་བ་ཀུན་ཏུ་ཡང་དག་བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་
ཏན་རབ་རྫོགས་ནས། །དཔལ་ལྡན་བླ་མའི་གོ་འཕང་མྱུར་ཐོབ་ཤོག ། ༈ འཇམ་དཔལ་དཔའ་བོས་ཇི་ལྟར་མཁྱེན་པ་
དང་༑ །ཀུན་ཏུ་བཟང་པོས་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཅིང་། དགེ་བ་འདི་དག་ཐམས་ཅད་རབ་
ཏུ་བསྔོ། །དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གི་
དགེ་བའི་རྩ་བ་འདི་ཀུན་ཀྱང། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། ༈ ཕན་བདེ་འབྱུང་བའི་གནས་གཅིག་པུ། །

༄༅། །བསྟན་པ་ཡུ་རིང་གནས་པ་དང་། །བསྟན་པ་འཛིན་པའི་སྐྱེས་བུ་རྣམས། །སྐུ་ཚེའི་རྒྱལ་མཚོན་
བརྟན་གྱུར་ཅིག ། ༈ བསྟན་པའི་དཔལ་གྱུར་བླ་མའི་ཞབས་པད་བརྟན། །བསྟན་འཛིན་སྐྱེས་བུ་ས་སྟེང་ཡོངས་ལ་
ཁྱབ༑ །བསྟན་པའི་སྦྱིན་བདག་མངའ་ཐང་དར་བ་ཡིས། །བསྟན་པ་ཡུན་རིང་གནས་པའི་བཀྲ་ཤིས་ཤོག ། ༈ གང་
དུ་སྐྱེས་པའི་སྐྱེ་བ་ཐམས་ཅད་དུ། །མཐོ་རིས་ཡོན་ཏན་བདུན་ལྡན་ཐོབ་པར་ཤོག །སྐྱེས་མ་ཐག་ཏུ་ཆོས་དང་འཕྲད་གྱུར་
ནས༑ །ཚུལ་བཞིན་བསྒྲུབ་པའི་རང་དབང་ཡོད་པར་ཤོག །དེར་ཡང་བླ་མ་དམ་པ་མཉེས་བྱས་ནས། །ཉིན་དང་མཚན་དུ་

ཆོས་ལ་སྤྱོད་པར་ཤོག །ཆོས་ཐོབ་ནས་ནི་སྙིང་པོའི་དོན་བསྒྲུབས་ཏེ། །ཚེ་འདིར་སྲིདཔའི་རྒྱ་མཚོ་བརྒལ་བར་ཤོག །སྲིད་
པར་དམ་པའི་ཆོད་རབ་སྟོན་བྱེད་ཅིང་། །གཞན་ཕན་སྒྲུབས་ལ་སྐྱོ་ངལ་མེད་པར་ཤོག །རླབས་ཆེན་གཞན་དོན་ཕྱོགས་རིས་
མེད་པ་ཡིས། །ཐམས་ཅད་ཕྱམ་གཅིག་སངས་རྒྱས་ཐོབ་པར་ཤོག ། ༈ སངས་རྒྱས་སྐུ་གསུམ་བརྙེས་པའི་བྱིན་རླབས་
དང་༑ །ཆོས་ཉིད་མི་འགྱུར་བདེན་པའི་བྱིན་རླབས་དང་། །དགེ་འདུན་མི་ཕྱེད་འདུས་པའི་བྱིན་རླབས་ཀྱིས། །ཇི་ལྟར་བསྔོ་བ་
སྨོན་ལམ་འགྲུབ་པར་ཤོག ། ༈ རྒྱལ་བ་ཀུན་གྱི་གསང་ཆེན་མཛོད། །བླ་མེད་མཆོག་གི་བསྟན་པ་འདི། །ཇི་ལྟར་

༄༅། །མཁའ་ལ་ཉི་ཤར་བཞིན། །རྒྱལ་ཁམས་ཡོངས་ལ་དར་རྒྱས་ཤོག ། ༈ ས་ལ་འོག་མིན་
ཨོ་རྒྱན་མཁའ་འགྲོའི་གནས། །གཉིས་པ་སྨིན་ཅིང་གྲོལ་བ་ཨ་ཏིའི་གླིང་། །ངེས་པ་དོན་གྱི་དགའ་བའི་ཚལ་ཆེན་པོ། །
ཕྱོགས་དུས་ཀུན་ཏུ་དར་ཞིང་རྒྱས་པར་ཤོག །མདོ་སྔགས་ལུང་རྟོག་བསྟན་པ་གཉིས་ལྡན་གྱི། །བཤད་དང་སྒྲུབ་པ་དར་ཞིང་
རྒྱས་མཛད་པའི། །བསླབ་གསུམ་ངུར་སྨྲིག་འཆང་བའི་ཆོས་སྡེ་གྱི། །ཕྲིན་ལས་གླིང་བཞི་ཡོངས་ལ་ཁྱབ་པར་ཤོག །༈ རྒྱལ་
བ་ཀུན་གྱི་ཉེ་ལམ་གཅིག་པུ་རུ། །རྒྱལ་བས་ཡོངས་བསྔབ་ས་ཐེག་མཆོག་རྫོགས་པ་ཆེ། །རྒྱལ་དབང་པདྨའི་རིང་ལུགས་སྔ་

འགྱུར་བའི། །རྒྱལ་བསྟན་ཉིན་མོར་བྱེད་པའི་བཀྲ་ཤིས་ཤོག ༈ སྟོན་པ་འཇིག་རྟེན་ཁམས་སུ་བྱོན་པ་དང་། །བསྟན་པ་
ཉི་འོད་བཞིན་དུ་གསལ་བ་དང་། །བསྟན་འཛིན་ཕུ་ནུ་བཞིན་དུ་མཐུན་པ་ཡིས། །བསྟན་པ་ཡུན་རིང་གནས་པའི་བཀྲ་ཤིས་
ཤོག །དེ་ལྟར་འགྲུབ་པར་བྱེད་པ་ཡང་། །དཀོན་མཆོག་གསུམ་གྱི་བདེན་པ་དང༌། །སངས་རྒྱས་དང་བྱང་ཆུབ་སེམས་༔
དཔའ་ཐམས་ཅད་ཀྱི་བྱིན་གྱི་རླབས་པ་དང་། །ཚོགས་གཉིས་ཡོངས་སུ་རྫོགས་པའི་མངའ་ཆེན་པོ་དང་། ཆོས་ཀྱི་དབྱིངས་རྣམ་
པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱི་དེ་དེ་བཞིན་དུ་འགྲུབ་པར་གྱུར་ཅིག ། ༈ སྣང་གྲགས་རིག་གསུམ་ལྷ་

༄༅།  །སྔགས་ཆོས་སྐུའི་ངང་། །སྐུ་དང་ཡེ་ཤེས་རོལ་པར་འབྱམས་ཀླས་པས། །ཟབ་གསང་རྣལ་འབྱོར་
ཆེན་པོའི་ཉམས་ལེན་ལ། །དབྱེར་མེད་ཐུགས་ཀྱི་ཐིག་ལེར་རོ་གཅིག་ཤོག ། ༈ སྐྱེ་བ་ཀུན་ཏུ་ཡང་དག་བླ་མ་དང་། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། །ས་དང་ལམ་གྱི་ཡོན་ཏན་རབ་རྫོགས་ནས། །དཔལ་ལྡན་བླ་མའི་གོ་འཕང་

༄༅། ་།དནི་བཀྲ་ཤིས་པའི་ཚིག་སུ་བཅད་པ་རྣམས་ཀྱིས་བདེ་ལེགས་སུ་བྱ་བ་ནི། ཨོཾ་ཡེ་དྷརྨཱ་ཧེ་ཏུ་པྲ་བྷ་ཝ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་
ཝ་ད་ཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཾ་བཱ་དི་མཧཱ་ཤྲ་མ་ཎ་སྭཱ་ཧཱ། །ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་
རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་རྣམ་རྒྱས་འདབ་འདྲ་རྒྱས་པའི་སྤྱན་མངའ་བ། །དེ་ནི་ཁྱོད་ལ་
དེ་རིང་ཞི་བྱེད་བཀྲ་ཤིས་ཤོག །དེ་ཡི་ཉེ་བར་བསྟན་པའི་མཆོག་རབ་གཡོ་མེད་པ། །འཇིག་རྟེན་གསུམ་ན་གྲགས་ཤིང་ལྷ་དང་
མིས་མཆོད་པ། །ཆོས་ཀྱི་དམ་པ་སྐྱེ་རྒུ་རྣམས་ལ་ཞི་བྱེད་པ། །དེ་ནི་ཁྱོད་ལ་དེ་རིང་ཞི་བྱེད་བཀྲ་ཤིས་ཤོག །དམ་ཆོས་ལྡན་པ་

ཐོས་པའི་བཀྲཤིས་ཀྱིས་ཕྱུག་ཅིང་། །དགེ་འདུན་མི་དང་ལྷ་དང་ལྷ་མིན་ཡོན་གྱི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་
དཔལ་གྱི་གཞི། །དེ་ནི་ཁྱོད་ལ་དེ་རིང་ཞི་བྱེད་བཀྲ་ཤིས་ཤོག ། ༈ ཆེ་བའི་ཆེ་མཆོག་སྟོན་མཆོག་བླ་ན་མེད། །ཆོས་རྗེ་ཉི་
མ་རྒྱལ་བའི་བྱིན་རླབས་ཀྱིས། །བདུད་དང་བགེགས་རིགས་གནོད་པའི་དགྲཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་
ཤིས་ཤོག །ཆོད་ཉིད་བདེན་པའི་ཆོས་མཆོག་བླ་ན་མེད། །དམ་ཆོས་བདུད་རྩི་བདེན་པའི་བྱིན་རླབས་ཀྱིས། །ཉོན་མོངས་
དུག་ལྔ་གདུང་བའི་དགྲ་ཞི་སྟེ། །རྟག་ཏུ་དཔལལ་གནས་ཉིན་མཚན་བཀྲ་ཤིས་ཤོག །དགེ་འདུན་རིན་ཆེན་ཡོན་ཏན་དཔལ་

༄༅། །འབར་བ། །རྒྱལ་སྲས་ཕན་མཛད་བདེན་པའི་བྱིན་རླབས་ཀྱིས། །ཉེས་པའི་སྐྱོན་བྲལ་དགེ་ཚོགས་
རྣམ་པར་འཕེལ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག ། ༈ སེམས་ཅན་གང་དག་འགྲོ་དང་མི་འདྲ་བ། །
དེ་དག་ཐམས་ཅད་དེང་འདིར་བདེ་གྱུར་ཅིག །སྟོན་མཆོག་དམ་པ་ལྷ་མིའི་མཆོད་འོས་པ། །སངས་རྒྱས་ཕྱག་འཚལ་དེང་འདིར་
བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་དེང་འདིར་བདེ་གྱུར་ཅིག །ཞི་བ་ཆགས་
བྲལ་ལྷ་མིའི་མཆོད་འོས་པ། །ཆོས་ལ་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །

དེ་དག་ཐམས་ཅད་དེང་འདིར་བདེ་གྱུར་ཅིག །ཚོགས་ཀྱི་དམ་པ་ལྷ་མིའི་མཆོད་འོས་པ། །དགེ་འདུན་ཕྱག་འཚལ་དེང་འདིར་བདེ་
ལེགས་ཤོག །ཅེས་དཔལ་གྱི་མགུར་ནས་སྩལ་བའི་ཤིས་པའི་དབེངས་སོ། ༈ རྒྱལ་བ་སྲས་བཅས་བསོད་ནམས་མཐུ་དག་དང་། །ལྷ་རྣམས་
ཀུན་གྱིས་ལེགས་པར་བསམ་པ་དང་། །གསང་སྔགས་རིག་སྔགས་ཀུན་གྱི་མཐུ་སྟོབས་དང་། །བདེན་པར་སྨྲ་བ་རྣམས་ཀྱི་བདེན་
ཚིག་གིས། །བསོད་ནམས་རི་བོ་བཞིན་དུ་བསྟན་པ་དང་། །བརྒྱུད་འཛིན་ཉི་ཟླ་བཞིན་དུ་གསལ་བ་དང་། །སྙན་གྲགས་ནམ་
མཁའ་བཞིན་དུ་ཁྱབ་པ་སྟེ། །གསུམ་པོ་དེས་ཀྱང་དེང་འདིར་བདེ་ལེགས་ཤོག །བགེགས་རིགས་སྟོང་ཕྲག་བརྒྱད་ཅུ་ཞི་བ་

༄༅། ་།དང་༑ །མི་མཐུན་གནོད་པའི་རྐྱེན་དང་བྲལ་བ་དང་། །མཐུན་པ་འགྲུབ་ཅིང་ཕུན་སུམ་ཚོགས་པ་
སྟེ༑ །བཞི་པོ་དེས་ཀྱང་དེང་འདིར་བདེ་ལེགས་ཤོག །ལོ་བརྒྱ་ཐུབ་ཅིང་སྟོན་བརྒྱ་མཐོང་བ་དང་། །ཚེ་རིང་ནད་མེད་བདེ་སྐྱིད་
ཕུན་སུམ་ཚོགས། །ཐེག་པ་མཆོག་ལ་ངེས་པར་འབྱུང་བ་སྟེ། །ལྔ་པོ་དེས་ཀྱང་དེང་འདིར་བདེ་ལེགས་ཤོག །སྦྱིན་པ་གཏོང་
ཞིང་ཚུལ་ཁྲིམས་སྲུང་བ་དང་། །བཟོད་པ་བསྒོམས་ཤིང་བརྩོན་འགྲུས་བརྩོམ་པ་དང་། །མཉམ་པར་འཇོག་ཅིང་གནས་ལུགས་
རྟོགས་པ་སྟེ། །དྲུག་པོ་དེསཀྱང་དེང་འདིར་བདེ་ལེགས་ཤོག ། ༈ ཉིན་མོ་བདེ་ལེགས་མཚན་བདེ་ལེགས། །ཉི་

མའི་གུང་ཡང་བདེ་ལེགས་ཤིང་། །ཉིན་མཚན་རྟག་ཏུ་བདེ་ལེགས་པ། །དཀོན་མཆོག་གསུམ་གྱིས་དེང་འདིར་རྩོལ། །
དཔལ་ལྡན་བླ་མས་དེང་འདིར་སྩོལ། །ཡི་དམ་ལྷ་ཡི་དེང་འདིར་སྩོལ། ཆོས་སྐྱོང་སྲུང་མས་དེང་འདིར་སྩོལ། །གཞི་བདག་
རྣམས་ཀྱིས་དེང་འདིར་སྩོལ། །འབྱུང་པོ་གང་དག་འདིར་ནི་ལྷག་གྱུར་ཏམ། །སའམ་འོན་ཏེ་བར་ན་གནས་ཀྱང་རུང་། །སྐྱེ་
རྒུ་རྣམ་ལ་རྟག་ཏུ་བྱམས་བྱེད་ཅིང་། །ཉིན་དང་མཚན་དུ་ཆོས་ལ་སྤྱོད་པར་ཤོག །འདིར་ནི་རྒྱལ་བ་དགྲ་རྒྱལ་བདེན་གང་གིས། །
ཤིན་ཏུ་བདེན་པར་གསུངས་ཤིང་རྫུན་མེད་པ། །བདེན་པ་དེས་ཀྱང་དེང་འདིར་བདེ་ལེགས་ཤོག །དེང་ཀུན་འཇིག་པ་ཆེ་ལས་

༄༅། །ཐརགྱུར་ཅིག །དེང་འདིར་རྣལ་འབྱོར་པ་བདག་ཅག་དཔོན་སློབ་ཡོན་མཆད་འཁོར་དང་བཅས་པ་
ཐམས་ཅད་ཉི་མ་དང་ཟླ་བ་གཟའ་སྒྲ་ཅན་གྱི་གནོད་པ་ལས་གྲོལ་བ་བཞིན་དུ་བདུད་དང་སྤང་བྱ་བར་ཆད་མི་མཐུན་པའི་ཕྱོགས་ཐམས་
ཅད་ལས་རྣམ་པར་རྒྱལ་ཏེ་ཤིན་ཏུ་བཀྲ་ཤིས་པར་གྱུར་ཅིག །ཛ་ཡ་ཛ་ཡ་སུ་ཛ་ཡ། །དཀོན་མཆོག་གསུམ་གྱི་བདེན་པ་དང་། །
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་རླབས་དང་ཚོགས་ཉིད་ཡོངས་སུ་རྫོགས་པའི་མངའ་ཐང་ཆེན་པོ་
དང་༑ །ཆོས་ཀྱི་དབྱིངས་རྣམ་པར་དག་ཅིང་བསམ་གྱི་མི་ཁྱབ་པའི་སྟོབས་ཀྱིས་དེ་དེ་བཞིན་དུ་འགྲུབ་པར་གྱུར་ཅིག །གངས་

ཅན་བསྟན་འགྲོའི་ལེགས་བྱས་ནོར་འཛིན་ལྟོར། །ཚེ་དབང་རིག་འཛིན་ཐུགས་རྗེའི་ས་བོན་འབྲས། རབ་སྨིན་སྤྲུལ་པའི་སྐུ་
མཆོག་ཡོངས་འདུའི་ལྗོན། །འགྱུར་མེད་རྡོ་རྗེའི་རང་བཞིན་རྒྱལ་གྱུར་ཅིག །ཨོ་རྒྱན་སངས་རྒྱས་གཉིས་པའི་སྨིན་གྲོལ་
གྱི། །བཤད་སྒྲུབ་སྔ་འགྱུར་བསྟན་པའི་མཛེས་རྒྱན་ཏུ། །སྤྲུལ་པའི་སྐུ་མཆོག་གཏེར་བདག་གླིང་པ་ཡི། །བཞེད་པ་ཇི་བཞིན་
བླ་ནས་བླར་འཕེལ་ཤོག །ས་ལ་འོག་མིན་ཨོ་རྒྱན་མཁའ་འགྲོའི་གནས། །གཉིས་པ་སྨིན་ཅིང་གྲོལ་བ་ཨ་ཏིའི་གླིང་། །
ངེས་པ་དོན་གྱི་དགའ་བའི་ཚལ་ཆེན་པོ། །ཕྱོགས་དུས་ཀུན་ཏུ་དར་ཞིང་རྒྱས་པར་ཤོག །མདོ་སྔགས་ལུང་རྟོག་བསྟན་པ་

༄༅། ། ་།གཉིས་ལྡན་ཆེ། །བཤད་དང་བསྒྲུབས་པས་དར་ཞིང་རྒྱས་མཛད་པའི། །བསླབ་གསུམ་ངུར་སྨྲིག་
འཆང་བའི་ཆོས་སྡེ་འདིའི། །ཕྲིན་ལས་གླིང་བཞི་ཡོངས་ལ་ཁྱབ་པར་ཤོག །རྒྱལ་བ་ཀུན་གྱི་ཉེ་ལམ་གཅིག་པུ་རུ། །རྒྱལ་
བས་ཡོངས་བསྔགས་ཐེགས་མཆོག་རྫོགས་པ་ཆེ། །རྒྱལ་དབང་པདྨའི་རིང་ལུགས་རྙིང་མ་ནི། །རྒྱལ་བསྟན་ཉིན་མོར་རྒྱས་
པའི་བཀྲ་ཤིས་ཤོག །སྟོན་པ་འཇིག་རྟེན་ཁམས་སུ་བྱོན་པ་དང་། །བསྟན་པ་ཉི་འོད་བཞིན་དུ་གསལ་བ་དང་། བསྟན་འཛིན་
ཕུ་ནུ་བཞིན་དུ་མཐུན་པ་ཡི། །བསྟན་པ་ཡུན་རིང་གནས་པའི་བཀྲ་ཤིས་ཤོག །ཆོས་དབྱིངས་ཀ་ནས་དག་པའི་མཁའ་དབྱིངས་

ངོས༑ །ཆོས་ཅན་རྒྱུ་འབྲས་ལྷུ་གྲུབ་ཆུ་འཛིན་ལས། །འཛད་མེད་བྱིན་རླབས་ཆར་གྱིས་ཕན་དང་བདེའི། །གསེར་གྱི་སྙེ་མ་
གཡུར་དུ་ཟ་བར་ཤོག །ཅེས་སོགས་དེས་སྐབས་དང་བསྟུན་པའི་བཀྲ་ཤིས་དང་། སྣང་གྲགས་རིག་གསུམ་ལྷ་སྔགས་ཆོས་སྐུའི་ངང་། །སྐུ་དང་
ཡེ་ཤེས་རོལ་པར་འབྱམས་ཀླས་པས། །ཟབ་གསང་རྣལ་འབྱོར་ཆེན་པོའི་ཉམས་ལེན་ལ། །དབྱེར་མེད་ཐུགསཀྱི་ཐིག་ལེར་རོ་
གཅིག་ཤོག །ཅེས་སོགས་སྨོན་ལམ་གཞན་ཡང་བྱའོ། །སྨིན་གླིང་ལོ་ཆེན་དྷརྨ་ཤྲཱི་ཡིས་སྤྲེའུ་ལོ་སྤྲེལ་ཟླའི་ཚེས་བཅུའི་དུས་མཆོད་ཐོག་ཏུ་གྲུབ་པར་མཛད་པའི་ཆོས་སྤྱོད་ཐར་ལམ་
རབ་གསལ་ལས་ཉེ་བར་མཁོ་བ་རྣམས་ཕྱོགས་བཅིག་ཏུ་བསྒྲིགས་པའོ། །དགེའོ། སརྦ་མངྒལཾ།། །།
